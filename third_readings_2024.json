[
  {
    "date": "2024-01-01",
    "reading": "Lectio 3\nRom 4:13-17 \n\n13 Non enim per legem promíssio Abrahæ, aut sémini eius, ut heres esset mundi: sed per iustítiam fídei.\n14 Si enim qui ex lege, herédes sunt: exinaníta est fides, abólita est promíssio.\n15 Lex enim iram operátur. Ubi enim non est lex: nec prævaricátio.\n16 Ideo ex fide, ut secúndum grátiam firma sit promíssio omni sémini, non ei, qui ex lege est solum, sed et ei, qui ex fide est Abrahæ, qui pater est ómnium nostrum\n17 (sicut scriptum est: Quia patrem multárum géntium pósui te) ante Deum, cui crédidit, qui vivíficat mórtuos, et vocat ea quæ non sunt, tamquam ea quæ sunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-02",
    "reading": "Lectio 3\nAct 4:5-12 \n\n5 Factum est autem in crástinum, ut congregaréntur príncipes eórum, et senióres, et scribæ, in Ierúsalem:\n6 Et Annas princeps sacerdótum, et Cáiphas, et Ioánnes, et Alexánder, et quotquot erant de génere sacerdotáli.\n7 Et statuéntes eos in médio, interrogábant: In qua virtúte, aut in quo nómine fecístis hoc vos?\n8 Tunc replétus Spíritu Sancto Petrus, dixit ad eos: Príncipes pópuli, et senióres, audíte:\n9 Si nos hódie diiudicámur in benefácto hóminis infírmi, in quo iste salvus factus est,\n10 Notum sit ómnibus vobis, et omni plebi Israël, quia in nómine Dómini nostri Iesu Christi Nazaréni, quem vos crucifixístis, quem Deus suscitávit a mórtuis, in hoc iste adstat coram vobis sanus.\n11 Hic est lapis, qui reprobátus est a vobis ædificántibus, qui factus est in caput ánguli:\n12 Et non est in álio áliquo salus. Nec enim áliud nomen est sub cælo datum homínibus, in quo opórteat nos salvos fíeri.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-03",
    "reading": "Lectio 3\nRom 6:12-18 \n\n12 Non ergo regnet peccátum in vestro mortáli córpore ut obediátis concupiscéntiis eius.\n13 Sed neque exhibeátis membra vestra arma iniquitátis peccáto: sed exhibéte vos Deo, tamquam ex mórtuis vivéntes: et membra vestra arma iustítiæ Deo.\n14 Peccátum enim vobis non dominábitur: non enim sub lege estis, sed sub grátia.\n15 Quid ergo? peccábimus, quóniam non sumus sub lege, sed sub grátia? Absit.\n16 Nescítis quóniam cui exhibétis vos servos ad obediéndum, servi estis eius, cui obedítis, sive peccáti ad mortem, sive obeditiónis ad iustítiam?\n17 Grátias autem Deo quod fuístis servi peccáti, obedístis autem ex corde in eam formam doctrínæ, in quam tráditi estis.\n18 Liberáti autem a peccáto, servi facti estis iustítiæ.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-04",
    "reading": "Lectio 3\nRom 7:7-9 \n\n7 Quid ergo dicémus? lex peccátum est? Absit. Sed peccátum non cognóvi, nisi per legem: nam concupiscéntiam nesciébam, nisi lex díceret: Non concupísces.\n8 Occasióne autem accépta, peccátum per mandátum operátum est in me omnem concupiscéntiam. Sine lege enim peccátum mórtuum erat.\n9 Ego autem vivébam sine lege aliquándo. Sed cum venísset mandátum, peccátum revíxit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-05",
    "reading": "Lectio 3\nRom 8:9-11 \n\n9 Si quis autem Spíritum Christi non habet: hic non est eius.\n10 Si autem Christus in vobis est: corpus quidem mórtuum est propter peccátum, spíritus vero vivit propter iustificatiónem.\n11 Quod si Spíritus eius, qui suscitávit Iesum a mórtuis, hábitat in vobis: qui suscitávit Iesum Christum a mórtuis, vivificábit, et mortália córpora vestra, propter inhabitántem Spíritum eius in vobis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-06",
    "reading": "Lectio 3\nIsa 61:10-11; 62:1 \n\n10 Gaudens gaudébo in Dómino, et exsultábit ánima mea in Deo meo, quia índuit me vestiméntis salútis, et induménto iustítiæ circúmdedit me, quasi sponsum decorátum coróna, et quasi sponsam ornátam monílibus suis.\n11 Sicut enim terra profert germen suum, et sicut hortus semen suum gérminat, sic Dóminus Deus germinábit iustítiam et laudem coram univérsis géntibus.\n1 Propter Sion non tacébo, et propter Ierúsalem non quiéscam, donec egrediátur ut splendor iustus eius, et salvátor eius ut lampas accendátur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-07",
    "reading": "Lectio 3\nCol 3:22-25; 4:1-2 \n\n22 Servi, obedíte per ómnia dóminis carnálibus, non ad óculum serviéntes, quasi homínibus placéntes, sed in simplicitáte cordis, timéntes Deum.\n23 Quodcúmque fácitis, ex ánimo operámini sicut Dómino, et non homínibus:\n24 Sciéntes quod a Dómino accipiétis retributiónem hereditátis. Dómino Christo servíte.\n25 Qui enim iniúriam facit, recípiet id, quod iníque gessit: et non est personárum accéptio apud Deum.\n1 Dómini, quod iustum est et æquum, servis præstáte: sciéntes quod et vos Dóminum habétis in cælo.\n2 Oratióni instáte, vigilántes in ea in gratiárum actióne.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-08",
    "reading": "Lectio 3\n1 Cor 2:10-13 \n\n10 Nobis autem revelávit Deus per Spíritum suum: Spíritus enim ómnia scrutátur, étiam profúnda Dei.\n11 Quis enim hóminum scit quæ sunt hóminis, nisi spíritus hóminis, qui in ipso est? ita et quæ Dei sunt, nemo cognóvit, nisi Spíritus Dei.\n12 Nos autem non spíritum huius mundi accépimus, sed Spíritum, qui ex Deo est, ut sciámus, quæ a Deo donáta sunt nobis:\n13 Quæ et lóquimur non in doctis humánæ sapiéntiæ verbis, sed in doctrína Spíritus, spirituálibus spirituália comparántes.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-09",
    "reading": "Lectio 3\n1 Cor 5:9-11 \n\n9 Scripsi vobis in epístola: Ne commisceámini fornicáriis.\n10 Non útique fornicáriis huius mundi, aut aváris, aut rapácibus, aut idólis serviéntibus: alióquin debuerátis de hoc mundo exiísse.\n11 Nunc autem scripsi vobis non commiscéri: si is, qui frater nominátur, est fornicátor, aut avárus, aut idólis sérviens, aut malédicus, aut ebriósus, aut rapax: cum huiúsmodi nec cibum súmere.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-10",
    "reading": "Lectio 3\n1 Cor 6:12-18 \n\n12 Omnia mihi licent, sed non ómnia expédiunt. Omnia mihi licent, sed ego sub nullíus rédigar potestáte.\n13 Esca ventri, et venter escis: Deus autem et hunc, et has déstruet: corpus autem non fornicatióni, sed Dómino: et Dóminus córpori.\n14 Deus vero et Dóminum suscitávit: et nos suscitábit per virtútem suam.\n15 Nescítis quóniam córpora vestra membra sunt Chrísti? Tollens ergo membra Christi, fáciam membra meretrícis? Absit.\n16 An nescítis quóniam qui adhǽret meretríci, unum corpus effícitur? Erunt enim (inquit) duo in carne una.\n17 Qui autem adhǽret Dómino, unus spíritus est.\n18 Fúgite fornicatiónem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-11",
    "reading": "Lectio 3\n1 Cor 7:10-14 \n\n10 Iis autem, qui matrimónio iuncti sunt, præcípio non ego, sed Dóminus, uxórem a viro non discédere:\n11 Quod si discésserit, manére innúptam, aut viro suo reconciliári. Et vir uxórem non dimíttat.\n12 Nam céteris ego dico, non Dóminus. Si quis frater uxórem habet infidélem et hæc conséntit habitáre cum illo, non dimíttat illam.\n13 Et si qua múlier fidélis habet virum infidélem, et hic conséntit habitáre cum illa, non dimíttat virum:\n14 Sanctificátus est enim vir infidélis per mulíerem fidélem, et sanctificáta est múlier infidélis per virum fidélem: alióquin fílii vestri immúndi essent, nunc autem sancti sunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-12",
    "reading": "Lectio 3\n1 Cor 13:11-13 \n\n11 Cum essem párvulus, loquébar ut párvulus, sapiébam ut párvulus, cogitábam ut párvulus. Quando autem factus sum vir, evacuávi quæ erant párvuli.\n12 Vidémus nunc per spéculum in ænígmate: tunc autem fácie ad fáciem. Nunc cognósco ex parte: tunc autem cognóscam sicut et cógnitus sum.\n13 Nunc autem manent fides, spes, cáritas: tria hæc. Maior autem horum est cáritas.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-13",
    "reading": "Lectio 3\n1 Cor 16:10-14 \n\n10 Si autem vénerit Timótheus, vidéte ut sine timóre sit apud vos: opus enim Dómini operátur, sicut et ego.\n11 Ne quis ergo illum spernat: dedúcite autem illum in pace, ut véniat ad me: exspécto enim illum cum frátribus.\n12 De Apóllo autem fratre vobis notum fácio, quóniam multum rogávi eum, ut veníret ad vos cum frátribus: et útique non fuit volúntas, ut nunc veníret: véniet autem, cum ei vácuum fúerit.\n13 Vigiláte, state in fide, viríliter ágite, et confortámini.\n14 Omnia vestra in caritáte fiant.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-14",
    "reading": "Lectio 3\nLéctio sancti Evangélii secúndum Ioánnem\nIoannes 2:1-11 \n\nIn illo témpore: Núptiæ factæ sunt in Cana Galilǽæ, et erat mater Iesu ibi. Vocátus est autem et Iesus, et discípuli eius ad núptias. Et réliqua.\n \nHomilía sancti Augustíni Epíscopi\nTract. 9 in Ioannem, post initium \n\nQuod Dóminus invitátus venit ad núptias, étiam excépta mýstica significatióne, confirmáre vóluit, quod ipse fecit núptias. Futúri enim erant, de quibus dixit Apóstolus, prohibéntes núbere, et dicéntes quod malum essent núptiæ, et quod diábolus eas fecísset: cum idem Dóminus dicat in Evangélio interrogátus, utrum líceat hómini dimíttere uxórem suam ex quálibet causa, non licére, excépta causa fornicatiónis. In qua responsióne, si meminístis, hoc ait: Quod Deus coniúnxit, homo non séparet.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-15",
    "reading": "Lectio 3\nPaulus, eremitárum auctor et magíster, apud inferiórem Thebáidem natus, persecutióne Décii et Valeriáni sæviénte, in erémi spelúncam se cóntulit; ubi, palma ei victum et vestítum præbénte, sanctíssime vixit ad centésimum et décimum tértium annum, quo témpore ab António nonagenário invísitur. Hunc Paulus humaníssime excépit, mox, sanctis sermónibus in multam noctem prodúctis, admónuit de morte, quæ sibi instáret, simúlque hortátus est, ut pállium, quod ab Athanásio accéperat, ad involvéndum suum corpus áfferret. Quod dum Antónius præstábat, rédiens ex itínere, vidit Pauli ánimam in cælum ascéndere; corpus vero in cella réperit, similitúdinem orántis reddens. Quod cum mæstíssimus, hymnis de more decantátis, pállio obvolvísset, nec, quo terram fóderet, habéret; duo leónes, ex interióre parte solitúdinis veniéntes, uníus hóminis capácem locum effodérunt. Tum Antónius humáto córpore ac túmulo compósito, ábiit, túnicam Pauli ex palmárum fóliis contéxtam secum déferens; quo vestítu diébus solemnióribus Paschæ et Pentecóstes, quoad vixit, usus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-16",
    "reading": "Lectio 3\nMarcéllus Románus, a Constántio et Galério usque ad Maxéntium pontificátum gessit. Eius hortátu Lucína, matróna Romána, bonórum suórum Dei Ecclésiam fecit herédem. Aucto in Urbe fidélium número, novos Títulos instítuit, et quasi álteras diœcéses distríbuit. Quare irátus Maxéntius, grávia supplícia minátur, nisi, depósito pontificátu, idólis immoláret. Acriter réstitit póntifex, ideóque missus fuit in catábulum, ut bestiárum, quæ públice alebántur, curam sustinéret. Novem menses ibi tradúxit, paróchias, quas præsens non póterat, vísitans per epístolas. Inde eréptus a cléricis, hospítio recípitur a beáta Lucína, in cuius ǽdibus ecclésiam dedicávit, ubi fidélibus prædicábat. Tunc Maxéntius in eam ecclésiam béstias catábuli transférri et a Marcéllo custodíri iubet: qui, loci fœditáte et ærúmnis afflíctus obdormívit in Dómino. Eius corpus in cœmetério Priscíllæ via Salária a beáta Lucína sepúltum est die décima sexta ianuárii.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-17",
    "reading": "Lectio 3\nAntónius Ægýptius, cum ingréssus ecclésiam ex Evangélio audivísset: Si vis perféctus esse, vade, et vende ómnia quæ habes, et da paupéribus; tamquam ea sibi dicta essent, sic Christo Dómino obtemperándum existimávit. Itaque, véndita re familiári, prétium distríbuit paupéribus, ipséque in vastam Ægýpti solitúdinem recéssit. Virtútum ómnium stúdio ita incénsus fuit, ut, quemcúmque vidéret áliqua virtútis laude excelléntem, illum imitári studéret. Nihil ígitur eo continéntius, nihil vigilántius erat. Tanto terróri dæmónibus erat, ut multi per Ægýptum ab illis agitáti, nómine Antónii super ipsos invocáto, liberaréntur. Ita, sanctitáte et miráculis clarus, cum innumerábiles sui institúti imitatóres habéret, annum agens quintum ultra centésimum, e vita migrávit décimo sexto kaléndas februárias.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-18",
    "reading": "Lectio 3\n2 Cor 10:8-12 \n\n8 Nam, et si ámplius áliquid gloriátus fúero de potestáte nostra, quam dedit Dóminus in ædificatiónem, et non in destructiónem vestram: non erubéscam.\n9 Ut autem non exístimer tamquam terrére vos per epístolas:\n10 Quóniam quidem epístolæ, ínquiunt, graves sunt et fortes: præséntia autem córporis infírma, et sermo contemptíbilis:\n11 Hoc cógitet qui eiúsmodi est, quia quales sumus verbo per epístolas abséntes, tales et præséntes in facto.\n12 Non enim audémus insérere, aut comparáre nos quíbusdam, qui seípsos comméndant: sed ipsi in nobis nosmetípsos metiéntes, et comparántes nosmetípsos nobis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-19",
    "reading": "Lectio 3\n2 Cor 12:9-11 \n\n9 Libénter ígitur gloriábor in infirmitátibus meis, ut inhábitet in me virtus Christi.\n10 Propter quod pláceo mihi in infirmitátibus meis, in contuméliis, in necessitátibus, in persecutiónibus, in angústiis pro Christo: Cum enim infírmor, tunc potens sum.\n11 Factus sum insípiens, vos me coëgístis. Ego enim a vobis débui commendári: nihil enim minus fui ab iis, qui sunt supra modum, Apóstoli: tamétsi nihil sum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-20",
    "reading": "Lectio 3\nFabiánus Románus, a Maximíno usque ad Décium regens Ecclésiam, septem diáconis regiónes divísit, qui páuperum curam habérent. Tótidem subdiáconos creávit, qui res gestas Mártyrum a septem notáriis scriptas collígerent. Idem státuit, ut quotánnis féria quinta in Cœna Dómini, vétere combústo, Chrisma renovarétur. Dénique décimo tértio kaléndas februárii martýrio coronátus, in cœmetério Callísti via Appia sepelítur. Sebastiánus, ob géneris nobilitátem et virtútem Diocletiáno carus, dux primæ cohórtis, Christiános, quorum fidem clam colébat, ópera et facultátibus adiuvábat, et in Christi confessióne confirmábat. Quibus Diocletiáno delátis, Sebastiánum ómnibus artifíciis a Christi fide conátur avértere. Sed cum nihil nec pollicéndo, nec terréndo profíceret, ad palum alligátum sagíttis confígi iubet. Verum Dei servus, ómnium opinióne mórtuus iudicátus, cum paulo post, sanus Diocletiáno óbviam factus, eius impietátem libérius accusáret, iussu tyránni támdiu virgis cæsus est, donec spíritum rédderet.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-21",
    "reading": "Lectio 3\nLéctio sancti Evangélii secúndum Matthǽum\nMatt 8:1-13 \n\nIn illo témpore: Cum descendísset Iesus de monte, secútæ sunt eum turbæ multæ: et ecce leprósus véniens, adorábat eum. Et réliqua.\n \nHomilía sancti Hierónymi Presbýteri\nLiber 1 Comment. in cap. 8 Matth. \n\nDe monte Dómino descendénte, occúrrunt turbæ, quia ad altióra ascéndere non valuérunt. Et primus ei occúrrit leprósus: necdum enim póterat cum lepra tam multíplicem in monte Salvatóris audíre sermónem. Et notándum, quod hic primus speciáliter curátus sit: secúndo, puer centuriónis: tértio, socrus Petri fébriens in Caphárnaum: quarto loco, qui obláti sunt ei a dæmónio vexáti: quorum spíritus verbo eiciébat, quando et omnes male habéntes curávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-22",
    "reading": "Lectio 3\nVincéntius, Oscæ in Hispánia citerióre natus, a prima ætáte stúdiis déditus, sacras lítteras a Valério Cæsaraugustáno epíscopo dídicit; cuius étiam partes suscépit prædicándi Evangélium, quod epíscopus, propter linguæ impediméntum, prædicatiónis offício fungi non póterat. Ea re ad Daciánum impiíssimum prǽsidem deláta, Vincéntius ab eódem Valéntiam addúcitur; et cárceres, famem, equúleum aliáque tormentórum génera perpéssus, ad martýrii corónam advolávit undécimo caléndas februárii. Anastásius Persa, mónachus, Heraclío imperatóre, cum sanctam Ierosolymórum terram visitásset, ad Cæsaréam Palæstínæ pro Christi religióne víncula et vérbera constánter perpéssus est. Mox a Persis ob eándem causam váriis cruciátibus afféctus, a rege Chósroa una cum septuagínta áliis Christiánis secúri percútitur. Cuius relíquiæ primum Ierosólymam, deínde Romam delátæ, collocátæ sunt in monastério ad Aquas Sálvias.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-23",
    "reading": "Lectio 3\nRaymúndus Barcinonénsis, ex nóbili família de Péñafort, Bonóniæ pietátis offíciis ac pontifício civilíque iuri sédulo incúmbens ac doctóris láurea insignítus, ibídem sacros cánones magna cum laude est interpretátus. Mox Barcinonénsis ecclésiæ canonicátu et præpositúra ab antístite Berengário ornátus, virtúte, doctrína et morum suavitáte præfúlsit, ac Deíparæ Vírginis cultum pro víribus auxit. Annum agens quadragésimum quintum inter fratres Prædicatóres adscítus, auctor fuit, ut sanctus Petrus Noláscus (cuius ipse confessiónes audiébat) una cum Iacóbo primo Aragóniæ rege, órdinem beátæ Maríæ de mercéde redemptiónis captivórum fundáverit, cui ipse Raymúndus probatíssimas vivéndi leges præscrípsit. Iussu Gregórii noni Romæ summórum Pontíficum decréta in unum Decretálium volúmen redégit. Tarraconénsi archiepiscopátu constantíssime recusáto, et magistério generáli órdinis Prædicatórum, quod per biénnium sanctíssime administráverat, dimísso, prope centenárius obdormívit in Dómino, anno salútis millésimo ducentésimo septuagésimo quinto. Quem Clemens octávus in Sanctórum númerum rétulit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-24",
    "reading": "Lectio 3\nTimótheus, Lystris in Lycaónia natus ex patre gentíli et matre iudǽa, christiánam colébat religiónem, cum in ea loca venit Paulus Apóstolus. Qui fama commótus, quæ de Timóthei sanctitáte percrebúerat, ipsum adhíbuit sócium suæ peregrinatiónis: sed propter Iudǽos qui se ad Christum convérterant, sciéntes Timóthei patrem esse gentílem, eum circumcídit. Cum ígitur ambo Ephesum veníssent, ibi ordinátus est epíscopus ab Apóstolo, ut eam ecclésiam gubernáret. Ad quem Apóstolus duas epístolas scripsit, álteram Laodicéa, álteram Roma. Quibus in pastorális offícii cura confirmátus, cum sacrifícium, quod uni Deo debétur fíeri dǽmonum simulácris, ferre non posset; pópulum Ephesínum, Diánæ in eius celebritáte immolántem, ab illa impietáte removére conátus, lapídibus óbrutus est; ac pene mórtuus, a Christiánis eréptus et in montem óppido vicínum delátus, nono caléndas februárii obdormívit in Dómino.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-25",
    "reading": "Lectio 3\nAct 9:10-16 \n\n10 Erat autem quidam discípulus Damásci, nómine Ananías: et dixit ad illum in visu Dóminus: Ananía. At ille ait: Ecce ego, Dómine.\n11 Et Dóminus ad eum: Surge, et vade in vicum qui vocátur Rectus: et quære in domo Iudæ Saulum nómine Tarsénsem: ecce enim orat.\n12 (Et vidit virum Ananíam nómine, introeúntem, et imponéntem sibi manus ut visum recípiat.)\n13 Respóndit autem Ananías: Dómine, audívi a multis de viro hoc, quanta mala fécerit sanctis tuis in Ierúsalem:\n14 Et hic habet potestátem a princípibus sacerdótum alligándi omnes qui ínvocant nomen tuum.\n15 Dixit autem ad eum Dóminus: Vade, quóniam vas electiónis est mihi iste, ut portet nomen meum coram géntibus, et régibus, et fíliis Israël.\n16 Ego enim osténdam illi quanta opórteat eum pro nómine meo pati.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-26",
    "reading": "Lectio 3\nEx libro sancti Hierónymi Presbýteri de Scriptóribus ecclesiásticis\nCap. 17 \n\nPolycárpus, Ioánnis Apóstoli discípulus et ab eo Smyrnæ epíscopus ordinátus, totíus Asiæ princeps fuit, quippe qui nonnúllos Apostolórum et eórum qui víderant Dóminum, magístros habúerit et víderit. Hic propter quasdam super die Paschæ quæstiónes, sub imperatóre Antoníno Pio, Ecclésiam in Urbe regénte Anicéto, Romam venit; ubi plúrimos credéntium, Marciónis et Valentíni persuasióne decéptos, redúxit ad fidem. Cumque ei fortúito óbviam fuísset Márcion et díceret: Cognóscis nos? respóndit: Cognósco primogénitum diáboli. Póstea vero, regnánte Marco Antoníno et Lúcio Aurélio Cómmodo, quarta post Nerónem persecutióne, Smyrnæ, sedénte procónsule et univérso pópulo in amphitheátro advérsus eum personánte, igni tráditus est. Scripsit ad Philippénses valde útilem epístolam, quæ usque hódie in Asiæ convéntu légitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-27",
    "reading": "Lectio 3\nIoánnes Antiochénus, propter áureum eloquéntiæ flumen cognoménto Chrysóstomus, présbyter Antiochénæ ecclésiæ factus, mórtuo Nectário, Arcádii imperatóris ópera, invítus Constantinopolitánæ ecclésiæ præfícitur. Quo in múnere, cum depravátos mores et nobílium hóminum vivéndi licéntiam veheméntius obiurgáret, magnam multórum súbiit invídiam. Apud Eudóxiam étiam, quod eam propter Callítropæ víduæ pecúniam, et altérius víduæ agrum reprehendísset, gráviter offéndit. Quare exsuláre cógitur, víduis et egéntibus ómnibus commúnis paréntis eiectiónem lugéntibus. Incredíbile dictu est, quanta mala in exsílio perpéssus sit, et quam multos ad Iesu Christi fidem convérterit. Multitúdinem, pietátem ac splendórem conciónum ceterorúmque eius scriptórum, omnes admirántur. Animam Deo réddidit décimo octávo kaléndas octóbris, eiúsque corpus in basílica Vaticána cónditum est. Hunc præclárum totíus Ecclésiæ Doctórem Pius Papa décimus cæléstem prædicatórum patrónum constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-28",
    "reading": "Lectio 3\nLéctio sancti Evangélii secúndum Matthǽum\nMatt 20:1-16 \n\nIn illo témpore: Dixit Iesus discípulis suis parábolam hanc: Símile est regnum cælórum hómini patrifamílias, qui éxiit primo mane condúcere operários in víneam suam. Et réliqua.\n \nHomilía sancti Gregórii Papæ\nHomil. 19 in Evangelium post princ. \n\nRegnum cælórum hómini patrifamílias símile dícitur, qui ad excoléndam víneam suam operários condúcit. Quis vero patrisfamílias similitúdinem réctius tenet, quam Cónditor noster, qui regit quos cóndidit, et eléctos suos sic in hoc mundo póssidet, quasi subiéctos dóminus in domo? Qui habet víneam, universálem scílicet Ecclésiam, quæ ab Abel iusto usque ad últimum eléctum, qui in fine mundi nascitúrus est, quot Sanctos prótulit, quasi tot pálmites misit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-29",
    "reading": "Lectio 3\nFrancíscus in óppido Salésio, unde famíliæ cognómen, piis et nobílibus paréntibus natus et liberálibus disciplínis erudítus, philosophíæ ac theologíæ Parísiis óperam dedit, et, láuream in utróque iure Patávii obtínuit. Sacerdótio initiátus et Genevénsis ecclésiæ præpositúram adéptus, eius múneris partes tam bene explévit, ut eum Granérius epíscopus vindicándis ab hǽresi Calviniána Chaballicénsibus divíni verbi præcónem destináverit. Quam expeditiónem álacri ánimo suscípiens, tot difficultátibus ac perículis, Dei ope, superátis, septuagínta duo míllia hæreticórum ad cathólicam fidem reduxísse dícitur. Mórtuo Granério, epíscopus consecrátus, novum órdinem sanctimoniálium instítuit, a Visitatióne beátæ Vírginis nuncupátum. Suis scriptis cælésti doctrína refértis Ecclésiam illustrávit. Lugdúni, gravi morbo corréptus, migrávit in cælum, anno millésimo sexcentésimo vigésimo secúndo, et a summo Pontífice Pio nono, ex sacrórum Rítuum Congregatiónis consúlto, universális Ecclésiæ Doctor fuit declarátus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-30",
    "reading": "Lectio 3\nMartína virgo Romána, illústri génere nata, téneris adhuc annis orbáta paréntibus, ingéntes divítias lárgiter in páuperes distríbuit. Sub Alexándro príncipe iussa inánibus diis sacrificáre, immáne fácinus detestátur. Quare divérsis tormentórum genéribus cruciáta, demum in amphitheátro damnátur ad béstias; a quibus illǽsa divínitus evádens, in ardéntem rogum iniécta, incólumis páriter servátur. Nonnúlli ex eius tortóribus, capti novitáte miráculi, Christi fidem amplecténtes, palmam martýrii adépti sunt. Précibus Martínæ multa Deus prodígia patrávit, quibus iudex ácriter permótus et Vírginis constántiam demirátus, caput eídem amputári præcépit, sedénte sancto Urbáno Papa primo. Martínæ corpus, Urbáno octávo Pontífice máximo, in vetústa eiúsdem ecclésia ad Mamertínum cárcerem, cum sanctórum Mártyrum Concórdii, Epiphánii et Sociórum corpóribus repértum, eódem loco, decéntius ornáto, totíus Urbis lætítia solémniter repósitum fuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-01-31",
    "reading": "Lectio 3\nIoánnes Bosco, húmili loco natus, post ærumnósam innocentissimámque puerítiam, stúdiis Chérii óperam dedit, quo quidem témpore ingénii et virtútum laude enítuit. Sacérdos creátus, Augústam Taurinórum pétiit, ubi ómnibus ómnia factus est; sed præsértim in adolescéntulos eósque páuperes ac derelíctos adiuvándos curam impéndit. Liberálibus disciplínis, opifícum scholis, festórum diérum ascetériis a venenátis errórum vitiorúmque pábulis puerílem ætátem removére omni ope stúduit: quam ad rem duas in Ecclésia virórum virginúmque famílias excitávit. Plúrimos ipse édidit libros christiána sapiéntia refértos. De ætérna étiam infidélium salúte per sacras suórum sodálium expeditiónes óptime méruit. Mente in Deum constánter erécta, nullis homo sanctíssimus, nec minis terréri, nec labóribus fatigári, nec curis ópprimi, nec rebus advérsis perturbári videbátur. Obiit anno salútis millésimo octingentésimo octogésimo octávo, ætátis septuagésimo tértio. A Pio undécimo, Pontífice máximo, in Sanctórum númerum relátus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-01",
    "reading": "Lectio 3\nIgnátius, Antiochíæ post Petrum secúnda successióne episcopátum sortítus est, et Traiáni témpore accusátus, quod Christiánus esset, ad béstias damnátur Romam mitténdus. Quo cum a Sýria vinctus deportátur, omnes Asiæ civitátes, ad quas appulísset, evangélicis cohortatiónibus epístolis erúdiens. In quarum una, quam Smyrnæ, dum apud Polycárpum diversarétur, ad Romános scripsit, inter cétera hæc de sua damnatióne refert: O salutáres béstias, quæ præparántur mihi! Quando vénient? Quando emitténtur? Quando eis frui licébit cárnibus meis? Quas et ego opto acrióres parári, ne forte, ut in nonnúllis fecérunt, tímeant contíngere corpus meum. Nunc incípio discípulus esse Christi. Ignes, cruces, béstiæ, discerptiónes membrórum, ac totíus córporis pœnæ, et ómnia supplícia diáboli arte quæsíta cumuléntur, dúmmodo Iesum Christum mérear adipísci. Romam ígitur perdúctus, cum rugiéntes audíret leónes, ardóre martýrii incénsus, in hæc verba prorúpit: Fruméntum Christi sum; déntibus bestiárum molar, ut panis mundus invéniar. Passus est undécimo anno Traiáni.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-02",
    "reading": "Lectio 3\nLev 12:6-8 \n\n6 Cumque expléti fúerint dies purificatiónis suæ, pro fílio, sive pro fília, déferet agnum annículum in holocáustum, et pullum colúmbæ sive túrturem pro peccáto, ad óstium tabernáculi testimónii, et tradet sacerdóti,\n7 Qui ófferet illa coram Dómino; et orábit pro ea, et sic mundábitur a proflúvio sánguinis sui. Ista est lex pariéntis másculum aut féminam.\n8 Quod si non invénerit manus eius, nec potúerit offérre agnum, sumet duos túrtures vel duos pullos columbárum, unum in holocáustum, et álterum pro peccáto; orabítque pro ea sacérdos, et sic mundábitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-03",
    "reading": "Lectio 3\nEx libro sancti Hierónymi Presbýteri advérsus Ioviniánum\nApologia ad Pammachium pro lib. adversus Iovinianum, in fine \n\nChristus virgo, Mater vírginis nostri virgo perpétua, mater et virgo. Iesus enim clausis ingréssus est óstiis; et in sepúlcro eius, quod novum et in petra duríssima fúerat excísum, nec ántea quis nec póstea pósitus est. Hortus conclúsus, fons signátus. De quo fonte ille flúvius manat, iuxta Ioël, qui írrigat torréntem vel fúnium vel spinárum: fúnium, peccatórum, quibus ante alligabámur; spinárum, quæ suffócant seméntem patrisfamílias. Hæc est porta orientális, ut ait Ezéchiel, semper clausa et lúcida, opériens in se vel ex se próferens Sancta sanctórum; per quam Sol iustítiæ et Póntifex noster secúndum órdinem Melchísedech ingréditur et egréditur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-04",
    "reading": "Lectio 3\nLéctio sancti Evangélii secúndum Lucam\nLuc 8:4-15 \n\nIn illo témpore: Cum autem turba plúrima convenírent, et de civitátibus properárent ad Iesum, dixit per similitúdinem: Exiit qui séminat, semináre semen suum. Et réliqua.\n \nHomilía sancti Gregórii Papæ\nHomilia 15 in Evangelia \n\nLéctio sancti Evangélii, quam modo, fratres caríssimi, audístis, expositióne non índiget, sed admonitióne. Quam enim per semetípsam Véritas expósuit, hanc discútere humána fragílitas non præsúmat. Sed est quod sollícite in hac ipsa expositióne Domínica pensáre debeámus: quia si nos vobis semen verbum, agrum mundum, vólucres dæmónia, spinas divítias significáre dicerémus ad credéndum nobis mens fórsitan vestra dubitáret. Unde et idem Dóminus per semetípsum dignátus est expónere quod dicébat, ut sciátis rerum significatiónes quǽrere in iis étiam, quæ per semetípsum nóluit explanáre.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-05",
    "reading": "Lectio 3\nAgatha, in Sicília nobílibus paréntibus nata, in persecutióne Décii imperatóris, Cátanæ gloriósum martýrium fecit. Nam cum Quintiánus, Sicíliæ prætor, ómnibus modis eius pudicítiam frustra tentásset, Agatha, superstitiónis christiánæ nómine comprehénsa, primum cólaphis cǽditur, dein admótis candéntibus láminis in equúleo torquétur, tum ei mamílla abscínditur. Mox coniécta in víncula, a beáto Petro Apóstolo, noctu ei apparénte, sanátur. Rursum evocáta a prætóre et in Christi confessióne persevérans, in acútis téstulis et candéntibus carbónibus ei subiéctis volutátur. Sed, ob ingéntem terræmótum veheménter commóta civitáte, Quintiánus, véritus pópuli tumúltum, eam semimórtuam clam redúci ímperat in cárcerem; ubi paulo post migrávit in cælum, nonis februárii.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-06",
    "reading": "Lectio 3\nTitus, Creténsium epíscopus, qui inter discípulos Doctóris géntium merúerit cooptári, ádeo evangelizándi ardóre et fidelitáte Paulo éxstitit carus, ut, cum hic venísset Tróadem propter Evangélium Christi, testátus sit non habuísse réquiem spirítui suo, eo quod Titum fratrem suum ibi non invénerit. Et paulo post Macedóniam petens, suam in eum caritátem ita confírmat: Sed qui consolátur húmiles, consolátus est nos Deus in advéntu Titi. Corínthum ab Apóstolo missus, sapiénter functus est múnere huius legatiónis, quæ præsértim eleemósynas colligéndas ad sublevándam Ecclésiæ Hebræórum inópiam spectábat. Interim ad effundéndum divíni verbi semen inter gentes linguis locísque distínctas, post tot itínera et labóres cum duce Paulo Cretam ínsulam áppulit. Porro, cum isti ecclésiæ epíscopus ab ipso Apóstolo deléctus esset, se ipsum prǽbuit exémplum bonórum óperum. Tráditur ipse inter Dálmatas, ut crucis vexíllum explicáret, strénue consudásse. Tandem plenus méritis, quarto supra nonagésimum anno, óbiit in Dómino.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-07",
    "reading": "Lectio 3\nRomuáldus, Ravénnæ, Sérgio patre, nóbili génere natus, adoléscens in propínquum monastérium Classénse pœniténtiæ causa secéssit; ubi ad pietátis stúdium veheméntius incénsus et beáti Apollináris apparitióne recreátus, mónachus effícitur. Ieiúniis et oratiónibus assídue se exércuit, vultu tamen ádeo lætus, ut intuéntes exhilaráret. Martýrii cupiditáte flagrans, dum in Pannóniam proficíscitur, morbo corréptus, revérti cógitur. Institúti monachórum Camaldulénsium auctor fuit, quos tamquam ángelos scalam cælum pertingéntem ascéndere per visum conspéxit. Dénique cum annos centum et vigínti ágeret, et centum ipsos in summa vitæ asperitáte Deo servísset, ad eum migrávit, anno salútis millésimo vigésimo séptimo, et Fabriáni in ecclésia sui órdinis honorífice cónditus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-08",
    "reading": "Lectio 3\nIoánnes de Matha, Falcóne in Província piis et nobílibus paréntibus natus, cum primum Deo Sacrum offérret, per visiónem intelléxit, se ad rediméndos ab infidélibus captívos destinári. Quare divíno nutu in erémum secéssit, ubi Felícem Valésium in ea iam multis annis degéntem réperit. Ibi fervéntius cum oratióni vacárent, ter in somnis admóniti, Romam profécti, ab Innocéntio Papa tértio approbatiónem novi órdinis sanctíssimæ Trinitátis pro rediméndis captívis obtinuérunt. Tum primum cœnóbium in diœcési Meldénsi construxérunt, cui regéndo Felix remánsit. Ioánnes vero Romam cum áliquot sóciis revérsus est, ubi Innocéntius domum, ecclésiam et hospitále sancti Thomæ de Formis in monte Cælio eis donávit. Datis quoque lítteris ad Miramolínum regem Maróchii, opus redemptiónis felíciter inchoátum fuit. Tum Ioánnes ad Hispánias, sub iugo Saracenórum magna ex parte oppréssas, proféctus, ómnium ánimis ad captivórum commiseratiónem commótis, hospitália eréxit et plures captívos redémit, Romam demum revérsus, assíduis fractus labóribus et morbo conféctus, óbiit in Dómino, sextodécimo kaléndas ianuárii, anno millésimo ducentésimo décimo tértio.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-09",
    "reading": "Lectio 3\nCyríllus Alexandrínus, Theóphili epíscopi Alexandríni nepos, étiam adoléscens præcelléntis ingénii specímina dedit. Theóphilo vita functo, ad illíus sedem evéctus, et factus forma gregis ex ánimo, óptimi pastóris glóriam adéptus est. Singuláre eius pro cathólicæ fídei incolumitáte stúdium enítuit contra Nestórium Constantinopolitánum epíscopum, asseréntem Iesum Christum ex María Vírgine hóminem tantum et non Deum natum, eíque divinitátem pro méritis esse collátam; cuius emendatiónem cum frustra tentásset, eum sancto Cælestíno Papæ denuntiávit. Huius Pontíficis delegáta auctoritáte, nonnúllis sessiónibus prǽfuit Concílii Ephesíni, in quo hǽresis Nestoriána pénitus proscrípta est, damnátus Nestórius et a sua Sede deiéctus, ac dogma cathólicum de una in Christo eáque divína persóna, et divína gloriósæ Vírginis Maríæ maternitáte assértum. De sola fide sollícitus, et proptérea plura perpéssus, máximis pro Ecclésia Dei perfúnctus labóribus, plurimísque scriptis éditis, sancto fine quiévit, anno quadringentésimo quadragésimo quarto, episcopátus trigésimo secúndo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-10",
    "reading": "Lectio 3\nScholástica, venerábilis Patris Benedícti soror, ut scribit sanctus Gregórius Papa in libro secúndo Dialogórum, omnipoténti Dómino ab ipso infántiæ témpore dedicáta, ad eum semel per annum veníre consuéverat; ad quam vir Dei non longe extra iánuam in possessióne monastérii descendébat. Quadam vero die, cum ob repentínam plúviæ inundatiónem, quam a Deo Scholástica obtínuit, incumbéntibus iam noctis ténebris, venerábilis frater extra tectum exíre non posset, factum est, ut totam noctem pervígilem dúcerent atque per sacra spiritális vitæ collóquia sese vicária relatióne satiárent. Cumque die áltero éadem venerábilis fémina ad cellam própriam recessísset, vir Dei ad monastérium rédiit. Cum ecce post tríduum in cella consístens, elevátis in áëra óculis vidit eiúsdem soróris suæ ánimam de córpore egréssam in colúmbæ spécie cæli secréta penetráre. Tum Benedíctus fratres misit, ut eius corpus in sepúlcro, quod sibi ipsi paráverat, pónerent. Quo facto cóntigit, ut, quorum mens una semper in Deo fúerat, eórum quoque córpora nec sepultúra separáret.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-11",
    "reading": "Lectio 3\nLéctio sancti Evangélii secúndum Lucam\nLuc 18:31-43 \n\nIn illo témpore: Assúmpsit autem Iesus duódecim, et ait illis: Ecce ascéndimus Ierosólymam, et consummabúntur ómnia quæ scripta sunt per Prophétas de Fílio hóminis. Et réliqua.\n \nHomilía sancti Gregórii Papæ\nHomilia 2 in Evangelia \n\nRedémptor noster, prævídens ex passióne sua discipulórum ánimos perturbándos, eis longe ante et eiúsdem passiónis pœnam, et resurrectiónis suæ glóriam prædíxit: ut cum eum moriéntem, sicut prædíctum est, cérnerent; étiam resurrectúrum non dubitárent. Sed quia carnáles adhuc discípuli nullo modo valébant cápere verba mystérii, venítur ad miráculum. Ante eórum óculos cæcus lumen recépit: ut qui cæléstis mystérii verba non cáperent, eos ad fidem cæléstia facta solidárent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-12",
    "reading": "Lectio 3\nSǽculo tértio décimo, septem e Florentína nobilitáte viri, nimírum Bonfílius Monáldius, Bonaiúncta Manéttus, Manéttus Antellénsis, Amidéus de Amidéis, Ugúccio Ugucciónum, Sostenéus de Sostenéis et Aléxius Falconérius, in rurálem quamdam ædículam secessére, Christi passiónem ac mæstíssimæ eiúsdem Matris dolóres assídue recoléntes. Illis beáta Virgo, sacra Parascéves die appárens lúgubrem vestem, quam indúerent, osténdit, sibíque acceptíssimum fore significávit, ut novum regulárem órdinem excitárent, qui iugem recóleret ac promovéret memóriam dolórum, quos ipsa pértulit sub Cruce Dómini. Tunc sancti illi viri, beáto Petro, órdinis Prædicatórum Mártyre, adiutóre, órdinem Servórum beátæ Vírginis instituérunt, et cum sóciis civitátes et óppida excúrrere cœpérunt, ubíque Christum crucifíxum verbo et exémplo prædicántes. Quos vero unus veræ fraternitátis amor in vita sociáverat, unum páriter demórtuos contéxit sepúlcrum, únaque pópuli venerátio prosecúta est. Quare Clemens undécimus et Benedíctus décimus tértius delátum iísdem indivíduum cultum confirmavérunt; Leo autem décimus tértius eos albo Sanctórum accénsuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-13",
    "reading": "Lectio 3\nGen 14:17-20 \n\n17 Egréssus est autem rex Sodomórum in occúrsum eius postquam revérsus est a cæde Chodorláhomor, et regum qui cum eo erant in valle Save, quæ est vallis regis.\n18 At vero Melchísedech rex Salem, próferens panem et vinum, erat enim sacérdos Dei altíssimi,\n19 Benedíxit ei, et ait: Benedíctus Abram Deo excélso, qui creávit cælum et terram:\n20 Et benedíctus Deus excélsus, quo protegénte, hostes in mánibus tuis sunt. Et dedit ei décimas ex ómnibus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-14",
    "reading": "Lectio 3\nCum enim cœ́perint alíquibus tentatiónibus ea ipsa scílicet illis súbtrahi, vel negári, quæ isto velámine vel consecúti sunt, vel cónsequi cúpiunt: tunc necésse est ut appáreat, utrum lupus in ovína pelle sit, an ovis in sua. Non tamen proptérea ornátu supérfluo debet aspéctus hóminum mulcére Christiánus, quia illum parcum hábitum ac necessárium étiam simulatóres sǽpius usúrpant, ut incáutos decípiant: quia et illæ oves non debent pelles suas depónere, si aliquándo eis lupi se cóntegant.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-15",
    "reading": "Lectio 3\nNon ergo absúrde Matthǽus, étiam quod vulgo possit intéllegi, per álios facto accéssu centuriónis ad Dóminum, compéndio dícere vóluit: Accéssit ad eum centúrio. Verúmtamen non negligénter intuénda est étiam sancti Evangelístæ altitúdo mýsticæ locutiónis, secúndum quam scriptum est in Psalmo: Accédite ad eum, et illuminámini. Proínde quia fidem centuriónis, qua vere accéditur ad Iesum, ipse ita laudávit, ut díceret: Non invéni tantam fidem in Israël: ipsum pótius accessísse ad Christum dícere vóluit prudens Evangelísta, quam illos, per quos verba sua míserat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-16",
    "reading": "Lectio 3\nEx quibus ómnibus collígitur hypócritas esse, qui quódlibet fáciunt ut ab homínibus glorificéntur. Mihi vidétur et ille, qui dicit fratri suo: Dimítte ut tollam festúcam de óculo tuo: nam propter glóriam hoc fácere vidétur, ut ipse iustus esse videátur. Unde dícitur ei a Dómino: Hypócrita, éice primum trabem de óculo tuo. Non ítaque virtus, sed causa virtútis apud Deum mercédem habet. Et si a recta via páululum declináveris, non ínterest, utrum ad déxteram vadas, an ad sinístram, cum verum iter amíseris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-17",
    "reading": "Lectio 3\nVerum ille non oblivíscitur oratiónem páuperum, neque avértit fáciem suam a sperántibus in se: quin pótius et certántes cum hóstibus, ut vincant, ádiuvat, et victóres in ætérnum corónat. Unde hic quoque apérte dícitur, quia vidit eos laborántes in remigándo. Videt quippe Dóminus laborántes in mari, quamvis ipse pósitus in terra: quia etsi ad horam différre videátur auxílium tribulátis impéndere, nihilóminus eos, ne in tribulatiónibus defíciant, suæ respéctu pietátis corróborat: et aliquándo étiam manifésto adiutório, victis adversitátibus, quasi calcátis sedatísque flúctuum volumínibus líberat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-18",
    "reading": "Lectio 3\nLéctio sancti Evangélii secúndum Matthǽum\nMatt 4:1-11 \n\nIn illo témpore: Ductus est Iesus in desértum a Spíritu, ut tentarétur a diábolo. Et cum ieiunásset quadragínta diébus et quadragínta nóctibus, póstea esúriit. Et réliqua.\n \nHomilía sancti Gregórii Papæ\nHomilia 16 in Evangelia \n\nDubitári a quibúsdam solet, a quo spíritu sit Iesus ductus in desértum, propter hoc quod súbditur: Assúmpsit eum diábolus in sanctam civitátem: et rursum: Assúmpsit eum in montem excélsum valde. Sed vere et absque ulla quæstióne conveniénter accípitur, ut a Sancto Spíritu in desértum ductus credátur: ut illuc eum suus Spíritus dúceret, ubi hunc ad tentándum malígnus spíritus inveníret. Sed ecce cum dícitur Deus homo vel in excélsum montem, vel in sanctam civitátem a diábolo assúmptus, mens réfugit crédere, humánæ hoc audíre aures expavéscunt. Qui tamen non esse incredibília ista cognóscimus, si in illo et ália facta pensámus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-19",
    "reading": "Lectio 3\nNeque illud dici hic póterit, in quo nonnúlli seípsos sedúcunt, ignem ætérnum dictum, non ipsam combustiónem ætérnam. Per ignem quippe, qui ætérnus erit, transitúros arbitrántur eos, quibus propter fidem mórtuam per ignem promíttunt salútem: ut vidélicet ipse ignis ætérnus sit, combústio vero eórum, hoc est, operátio ignis, nos sit in eos ætérna: cum et hoc prǽvidens Dóminus senténtiam suam conclúsit ita dicens: Sic ibunt illi in combustiónem ætérnam, iusti autem in vitam ætérnam. Erit ergo ætérna combústio, sicut ignis: et eos in illam itúros Véritas dicit, quorum non fidem, sed bona ópera defuísse declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-20",
    "reading": "Lectio 3\nSi ergo Dóminus nec ea volébat venúmdari in templo, quæ in templo volébat offérri, vidélicet propter stúdium avarítiæ, sive fraudis, quod próprium solet esse negotiántium fácinus: quanta putas animadversióne puníret, si invenísset ibi áliquos rísui vel vanilóquio vacántes aut álii cuílibet vítio mancipátos? Si enim ea quæ álibi líbere geri póterant, Dóminus in domo sua temporália negótia geri non pátitur: quanto magis ea quæ nusquam fíeri licet, plus cæléstis iræ meréntur, si in ǽdibus Deo sacrátis agúntur? Verum quia Spíritus Sanctus in colúmba super Dóminum appáruit, recte per colúmbas Sancti Spíritus charísmata signántur. Qui autem sunt in templo Dei hódie, qui colúmbas vendunt, nisi qui in Ecclésia prétium de impositióne manus accípiunt, per quam vidélicet impositiónem Spíritus Sanctus cǽlitus datur?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-21",
    "reading": "Lectio 3\nCéterum Ionæ signum, ut typus Domínicæ passiónis, ita étiam grávium, quæ Iudǽi commíserint, testificátio peccatórum est. Simul advértere licet et maiestátis oráculum, et pietátis indícium. Namque Ninivitárum exémplo et denuntiátur supplícium, et remédium demonstrátur. Unde étiam Iudǽi debent non desperáre indulgéntiam, si velint ágere pœniténtiam.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-22",
    "reading": "Lectio 3\n1 Pet 1:10-12 \n\n10 De qua salúte exquisiérunt atque scrutáti sunt prophétæ, qui de futúra in vobis grátia prophetavérunt;\n11 Scrutántes in quod vel quale tempus significáret in eis Spíritus Christi: prænúntians eas quæ in Christo sunt passiónes et posterióres glórias:\n12 Quibus revelátum est, quia non sibimetípsis, vobis autem ministrábant ea, quæ nunc nuntiáta sunt vobis per eos, qui evangelizavérunt vobis, Spíritu Sancto misso de cælo, in quem desíderant Angeli prospícere.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-23",
    "reading": "Lectio 3\nMementóte quod proposúerim númerum trigínta ócto annórum in illo lánguido. Volo expónere, quare númerus ille trigésimus et octávus, languóris sit pótius quam sanitátis. Ergo, ut dicébam, cáritas implet Legem: ad plenitúdinem Legis in ómnibus opéribus pértinet quadragenárius númerus. In caritáte autem duo præcépta nobis commendántur: Díliges Dóminum Deum tuum ex toto corde tuo, et ex tota ánima tua, et ex tota mente tua: et díliges próximum tuum sicut teípsum. In his duóbus præcéptis tota Lex pendet, et Prophétæ. Mérito et illa vídua omnes facultátes suas, duo minúta misit in dona Dei: mérito et pro illo lánguido a latrónibus sauciáto stabulárius duos nummos accépit, unde sanarétur: mérito apud Samaritános bíduum fecit Iesus, ut eos caritáte firmáret. Binário ergo isto número cum áliquid boni significátur, máxime bipertíta cáritas commendátur. Si ergo quadragenárius númerus habet perfectiónem Legis, et Lex non implétur nisi in gémino præcépto caritátis: quid miráris, quia languébat, qui ad quadragínta, duo minus habébat?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-24",
    "reading": "Lectio 3\nHæc autem, dilectíssimi, laudátæ intellegéntiæ celsitúdo instruénda erat de inferióris substántiæ sacraménto: ne apostólica fides ad glóriam confiténdæ in Christo Deitátis evécta, infirmitátis nostræ receptiónem indígnam impassíbili Deo atque incóngruam iudicáret: et ita iam in Christo humánam créderet glorificátam esse natúram, ut nec supplício posset áffici, nec morte dissólvi. Et ídeo dicénte Dómino, quod oportéret eum ire Ierosólymam, et multa pati a senióribus et scribis, ac princípibus sacerdótum, et occídi, et tértia die resúrgere: cum beátus Petrus, qui supérno illustrátus lúmine, de ardentíssima Fílii Dei confessióne fervébat, contumélias illusiónum et crudelíssimæ mortis oppróbrium religióso, ut putábat, et líbero fastídio respuísset; benígna a Iesu increpatióne corréptus, et ad cupiditátem participándæ cum eo passiónis animátus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-25",
    "reading": "Lectio 3\nLéctio sancti Evangélii secúndum Matthǽum\nMatt 17:1-9 \n\nIn illo témpore: Assúmpsit Iesus Petrum, et Iacóbum, et Ioánnem fratrem eius, et duxit illos in montem excélsum seórsum: et transfigurátus est ante eos. Et réliqua.\n \nDe Homilía sancti Leónis Papæ\nEx Homil. de Transfiguratione Domini \n\nAssúmpsit Iesus Petrum, et Iacóbum, et fratrem eius Ioánnem, et conscénso cum eis seórsum monte præcélso, claritátem suæ glóriæ demonstrávit: quia licet intellexíssent in eo maiestátem Dei, ipsíus tamen córporis, quo divínitas tegebátur, poténtiam nesciébant. Et ídeo próprie signantérque promíserat, quosdam de astántibus discípulis non prius gustáre mortem, quam vidérent Fílium hóminis veniéntem in regno suo, id est, in régia claritáte, quam spiritáliter ad natúram suscépti hóminis pertinéntem, his tribus viris vóluit esse conspícuam. Nam illam ipsíus Deitátis ineffábilem et inaccessíbilem visiónem, quæ in ætérnam vitam mundis corde servátur, nullo modo mortáli adhuc carne circúmdati intuéri póterant et vidére.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-26",
    "reading": "Lectio 3\nCum enim hómines, quorum spes in Deo est, non débeant mala réddere nec pro malis; reddébant isti mala pro bonis. Prænuntiávit ergo illis Dóminus, dixítque senténtiam prǽscius, quod in suo peccáto moreréntur. Deínde adiúnxit: Quo ego vado, vos non potéstis veníre. Hoc et discípulis suis álio loco dixit: nec tamen eis dixit: In peccáto vestro moriémini. Quid autem dixit? quod et istis: Quo ego vado, vos non potéstis veníre. Non ábstulit spem, sed prædíxit dilatiónem. Quando enim hoc discípulis Dóminus loquebátur, tunc non póterant veníre, quo ille ibat, sed póstea ventúri erant: isti autem nunquam, quibus prǽscius dixit, In peccáto vestro moriémini.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-27",
    "reading": "Lectio 3\nDilátant enim phylactéria sua, et magníficant fímbrias. Amant quoque primos recúbitus in cenis, et primas cáthedras in synagógis, et salutatiónes in foro, et vocári ab homínibus Rabbi. Væ nobis míseris, ad quos pharisæórum vítia transiérunt. Dóminus cum dedísset mandáta Legis per Móysen, ad extrémum íntulit: Ligábis ea in manu tua, et erunt immóta ante óculos tuos. Et est sensus: Præcépta mea sint in manu tua, ut ópere compleántur: sint ante óculos tuos, ut die ac nocte meditéris in eis. Hoc pharisǽi male interpretántes, scribébant in membránis decálogum Móysi, id est, decem verba Legis, complicántes ea et ligántes in fronte, et quasi corónam cápiti faciéntes: ut semper ante óculos moveréntur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-28",
    "reading": "Lectio 3\nConsiderábat Christus matris dilectiónem, quæ filiórum mercéde grandǽvam solabátur senéctam: et desidériis licet fessa matérnis, carissimórum pignórum tolerábat abséntiam. Consideráte étiam féminam, hoc est, sexum fragiliórem, quem Dóminus própria nondum confirmáverat passióne. Consideráte, inquam, Hevæ illíus primæ mulíeris herédem, transfúsa in omnes immoderátæ cupiditátis successióne labéntem: quam Dóminus adhuc próprio sánguine non redémerat, nondum inólitam afféctibus ómnium immódici contra fas honóris appeténtiam suo Christus cruóre dilúerat. Hereditário ígitur múlier delinquébat erróre.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-02-29",
    "reading": "Lectio 3\nQui dum doctrínam legis non ad caritátem hábuit, sed ad elatiónem, quasi de accéptis ópibus túmuit: et quia ei verba defluébant de sciéntia, quasi micæ cadébant de mensa. At contra, iacéntis páuperis vúlnera lingébant canes. Nonnúnquam solent in sacro elóquio, per canes prædicatóres intéllegi. Canum étenim lingua, vúlnus dum lingit, curat: quia et doctóres sancti, dum in confessióne peccáti nostri nos ínstruunt, quasi vúlnus mentis per linguam tangunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-01",
    "reading": "Lectio 3\nÆdificávit turrim, vérticem scílicet legis attóllens: atque ita hanc víneam munítam, instrúctam, ornátam, locávit Iudǽis. Et témpore frúctuum sérvulos misit. Bene tempus frúctuum pósuit, non provéntuum. Nullus enim fructus éxstitit Iudæórum, nullus víneæ huius provéntus, de qua Dóminus ait: Exspectávi ut fáceret uvas, fecit autem spinas. Itaque non lætítiæ vino, non spiritáli musto, sed cruénto Prophetárum sánguine torculária redundárunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-02",
    "reading": "Lectio 3\nNos autem, quibus spíritus ante fáciem Christus est Dóminus, in umbra vívimus Christi. Et ídeo dicit Ecclésia: In umbra eius concupívi, et sedi. Ille ígitur vivéndo luxurióse, consúmpsit ómnia ornaménta natúræ. Unde tu, qui accepísti imáginem Dei, qui habes similitúdinem eius, noli eam irrationábili fœditáte consúmere. Opus Dei es: noli ligno dícere, Pater meus es tu: ne accípias similitúdinem ligni, quia scriptum est: Símiles illis fiant qui fáciunt ea.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-03",
    "reading": "Lectio 3\nLéctio sancti Evangélii secúndum Lucam\nLuc 11:14-28 \n\nIn illo témpore: Erat Iesus eíciens dæmónium, et illud erat mutum. Et cum eiecísset dæmónium, locútus est mutus, et admirátæ sunt turbæ. Et réliqua.\n \nHomilía sancti Bedæ Venerábilis Presbýteri\nLib. 4, cap. 48, in cap. 11 Lucæ \n\nDæmoníacus iste apud Matthǽum non solum mutus, sed et cæcus fuísse narrátur: curatúsque dícitur a Dómino, ita ut loquerétur, et vidéret. Tria ergo signa simul in uno hómine perpetráta sunt: cæcus videt, mutus lóquitur, posséssus a dǽmone liberátur. Quod et tunc quidem carnáliter factum est, sed et cotídie complétur in conversióne credéntium: ut, expúlso primum dǽmone, fídei lumen aspíciant; deínde ad laudes Dei tacéntia prius ora laxéntur. Quidam autem ex eis dixérunt: in Beélzebub príncipe dæmoniórum éicit dæmónia. Non hæc áliqui de turba, sed pharisǽi calumniabántur, et scribæ, sicut álii Evangelístæ testántur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-04",
    "reading": "Lectio 3\nEt multi leprósi erant in Iudǽa tempóribus Eliséi prophétæ: et nemo eórum mundátus est, nisi Náaman Syrus. Evidénter hic sermo nos Dómini salutáris infórmat, et ad stúdium venerándæ divinitátis hortátur: quod nemo sanátus osténditur, et maculósi morbo córporis absolútus, nisi qui religióso offício stúduit sanitáti. Non enim dormiéntibus divína benefícia, sed observántibus deferúntur. Díximus in libro álio, in vídua illa, ad quam Elías diréctus est, typum Ecclésiæ præmíssum. Pópulus Ecclésiam congregávit, ut sequátur pópulus ille ex alienígenis congregátus. Pópulus ille ante leprósus, pópulus ille ante maculósus, priúsquam mýstico baptizarétur in flúmine: idem post sacraménta baptísmatis máculis córporis et mentis ablútus, iam non lepra, sed immaculáta virgo cœpit esse sine ruga.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-05",
    "reading": "Lectio 3\nNemo ergo dicat, quia non peccávi in Deum, sed peccávi in fratrem: in hóminem peccávi, leve, vel nullum peccátum est. Forte inde dicis: Leve est, quia cito curátur. Peccásti in fratrem: fac satis, et sanátus es. Cito fecísti mortíferam rem, sed remédium cito invenísti. Quis nostrum speret regnum cælórum, fratres mei, quando dicit Evangélium: Qui díxerit fratri suo, Fátue: reus erit gehénnæ ignis? Magnus terror: sed vide ibi remédium. Si obtúleris munus tuum ad altáre, et ibi recordátus fúeris, quia frater tuus habet áliquid advérsum te, relínque ibi munus tuum ante altáre. Non iráscitur Deus, quia differs impónere munus tuum: te quærit Deus magis, quam munus tuum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-06",
    "reading": "Lectio 3\nPræcéperat Dóminus, vel imbecillitátes, vel ætátes, vel penúrias paréntum consíderans, ut fílii honorárent, étiam in vitæ necessáriis ministrándis, paréntes suos. Hanc providentíssimam Dei legem voléntes scribæ et pharisǽi subvértere, ut impietátem sub nómine pietátis indúcerent, docuérunt péssimos fílios, ut si quis ea, quæ paréntibus offerénda sunt, Deo vovére volúerit, qui verus est pater, oblátio Dómini præponátur paréntum munéribus: vel certe ipsi paréntes, quæ Deo consecráta cernébant, ne sacrilégii crimen incúrrerent, declinántes, egestáte conficiebántur. Atque ita fiébat, ut oblátio liberórum sub occasióne templi et Dei, in sacerdótum lucra céderet.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-07",
    "reading": "Lectio 3\nEt bene sábbato cœpit, ut ipsum se osténderet Creatórem, qui ópera opéribus intéxeret, et prosequerétur opus, quod ipse iam cœ́perat: ut si domum faber renováre dispónat, non a fundaméntis, sed a culmínibus íncipit sólvere vetustátem. Itaque ibi prius manum ádmovet, ubi ante desíerat: deínde a minóribus íncipit, ut ad maióra pervéniat. Liberáre a dǽmone et hómines, sed in verbo Dei possunt: resurrectiónem mórtuis imperáre, divínæ solíus est potestátis. Fortássis étiam in typo mulíeris illíus socrus Simónis et Andréæ, váriis críminum fébribus caro nostra languébat, et diversárum cupiditátum immódicis æstuábat illécebris. Nec minórem febrem amóris esse díxerim, quam calóris. Itaque illa ánimum, hæc corpus inflámmat. Febris enim nostra, avarítia est: febris nostra, libído est: febris nostra, luxúria est: febris nostra, ambítio est: febris nostra, iracúndia est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-08",
    "reading": "Lectio 3\nNutrit ergo ipse infírmus infírmos, tamquam gallína pullos suos: huic enim se símilem fecit. Quóties vólui, inquit ad Ierúsalem, congregáre fílios tuos sub alas tamquam gallína pullos suos, et noluísti? Vidétis autem, fratres, quemádmodum gallína infirmétur cum pullis suis. Nulla enim ália avis, quod sit mater, agnóscitur. Vidémus nidificáre pásseres quóslibet ante óculos nostros: hirúndines, cicónias, colúmbas cotídie vidémus nidificáre: quos, nisi quando in nidis vidémus, paréntes esse non agnóscimus. Gallína vero sic infirmátur in pullis suis, ut étiam si ipsi pulli non sequántur, fílios non vídeas, matrem tamen intéllegas.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-09",
    "reading": "Lectio 3\nIntellegámus, fratres, admirábilem mansuetúdinem in Dómino fuísse. Animadvertérunt eum nímium esse mitem, nímium esse mansuétum. De illo quippe fúerat ante prædíctum: Accíngere gládio tuo circa femur tuum, potentíssime. Spécie tua et pulchritúdine tua inténde, próspere procéde, et regna: propter veritátem, et mansuetúdinem, et iustítiam. Ergo áttulit veritátem ut doctor, mansuetúdinem ut liberátor, iustítiam ut cógnitor. Propter hæc eum esse regnatúrum in Spíritu Sancto prophéta prædíxerat. Cum loquerétur, véritas agnoscebátur: cum advérsus inimícos non moverétur, mansuetúdo laudabátur. Cum ergo de duóbus istis, id est, de veritáte et mansuetúdine eius, inimíci livóre et invídia torqueréntur; in tértio, id est iustítia, scándalum posuérunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-10",
    "reading": "Lectio 3\nLéctio sancti Evangélii secúndum Ioánnem\nIoannes 6:1-15 \n\nIn illo témpore: Abiit Iesus trans mare Galilǽæ, quod est Tiberíadis: et sequebátur eum multitúdo magna, quia vidébant signa, quæ faciébat super his qui infirmabántur. Et réliqua.\n \nHomilía sancti Augustíni Epíscopi\nTract. 24 in Ioannem \n\nMirácula, quæ fecit Dóminus noster Iesus Christus, sunt quidem divína ópera, et ad intellegéndum Deum de visibílibus ádmonent humánam méntem. Quia enim ille non est talis substántia, quæ vidéri óculis possit; et mirácula eius, quibus totum mundum regit, universámque creatúram adminístrat, assiduitáte viluérunt, ita ut pene nemo dignétur atténdere ópera Dei mira et stupénda in quólibet séminis grano: secúndum ipsam suam misericórdiam, servávit sibi quædam, quæ fáceret opportúno témpore præter usitátum cursum ordinémque natúræ; ut non maióra, sed insólita vidéndo stupérent, quibus cotidiána vilúerant.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-11",
    "reading": "Lectio 3\nSi negotiatiónis domus non debet fíeri domus Dei, potatiónis debet fíeri? Nos autem quando ista dícimus, strident déntibus suis advérsus nos: et consolátur nos Psalmus, quem audístis: Stridérunt in me déntibus suis. Nóvimus et nos audíre unde curémur: etsi ingeminántur flagélla Christo, quia flagellátur sermo ipsíus. Congregáta sunt, inquit, in me flagélla, et nesciébant. Flagellátus est flagéllis Iudæórum: flagellátur blasphémiis falsórum Christianórum: multíplicant flagélla Dómino Deo suo, et nésciunt. Faciámus nos, quantum ipse ádiuvat. Ego autem, cum mihi molésti essent, induébam me cilício, et humiliábam in ieiúnio ánimam meam.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-12",
    "reading": "Lectio 3\nSi ergo intueámur diligénter quod ipse in exórdio dicit sanctus Evangelísta: In princípio erat Verbum, et Verbum erat apud Deum, et Deus erat Verbum: inde pendet huius solútio quæstiónis. Quæ est doctrína Patris, nisi Verbum Patris? Ipse ergo Christus doctrína Patris, si Verbum Patris. Sed quia Verbum, non potest esse nullíus, sed alicúius: et suam doctrínam dixit seípsum, et non suam, quia Patris est Verbum. Quid enim tam tuum quam tu? Et quid tam non tuum quam tu, si alicúius est, quod es?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-13",
    "reading": "Lectio 3\nAudístis grande mystérium. Intérroga hóminem: Christiánus es? Respóndet tibi: Non sum. Si pagánus es, aut Iudǽus? Si autem díxerit, Non sum: adhuc quæris ab eo, Catechúmenus, an fidélis? Si respónderit tibi, Catechúmenus: inúnctus est, nondum lotus. Sed unde inúnctus? Quære, et respóndet. Quære ab illo, in quem credat? Eo ipso quo catechúmenus est, dicit: In Christum. Ecce modo loquor et fidélibus et catechúmenis. Quid dixi de sputo et luto? Quia Verbum caro factum est; hoc catechúmeni áudiunt: sed non eis súfficit ad quod inúncti sunt: festínent ad lavácrum, si lumen inquírunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-14",
    "reading": "Lectio 3\nSed quamvis supréma mortis spem vitæ omnis aboléverint, et túmulo próxima córpora iáceant defunctórum: verbo tamen Dei iam mórtua resúrgunt cadávera: vox redit, rédditur fílius matri, revocátur a túmulo, erípitur a sepúlcro. Quis iste est túmulus tuus, nisi mali mores? Túmulus tuus perfídia est: sepúlcrum tuum guttur est. Sepúlcrum enim patens, est guttur eórum, unde verba mórtua proferúntur. Ab hoc sepúlcro te líberat Christus: ab hoc túmulo surges, si áudias verbum Dei. Et si grave peccátum est, quod pœniténtiæ lácrimis ipse laváre non possis; fleat pro te mater Ecclésia, quæ pro síngulis tamquam pro únicis fíliis vídua mater intérvenit. Compátitur enim quodam spiritáli dolóre natúræ, cum suos líberos lethálibus vítiis ad mortem cernit urgéri.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-15",
    "reading": "Lectio 3\nDicit áliquis: Quómodo per Lázarum peccátor significabátur, et a Dómino sic amabátur? Audiat enim dicéntem: Non veni vocáre iustos, sed peccatóres. Si enim peccatóres Deus non amáret, de cælo ad terram non descénderet. Audiens autem Iesus, dixit eis: Infírmitas hæc non est ad mortem, sed pro glória Dei, ut glorificétur Fílius Dei. Talis glorificátio ipsíus non ipsum auxit, sed nobis prófuit. Hoc est ergo quod ait: Non est ad mortem, sed pótius ad miráculum: quo facto créderent hómines in Christum, et vitárent veram mortem. Sane vidéte quemádmodum tamquam ex oblíquo Dóminus Deum se dixit: propter quosdam qui negant Fílium Dei Deum esse.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-16",
    "reading": "Lectio 3\nEst ergo lux, quæ fecit hanc lucem. Hanc amémus, hanc intellégere cupiámus, ipsam sitíamus, ut ad ipsam duce ipsa aliquándo veniámus: et in illa ita vivámus, ut nunquam omníno moriámur. Ista enim lux est, de qua prophetía olim præmíssa ita in Psalmo cécinit: Quóniam apud te est fons vitæ, et in lúmine tuo vidébimus lumen. Advértite quid de tali luce antíquus sanctórum hóminum Dei sermo præmíserit. Hómines, inquit, et iuménta salvos fácies, Dómine: sicut multiplicáta est misericórdia tua, Deus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-17",
    "reading": "Lectio 3\nLéctio sancti Evangélii secúndum Ioánnem\nIoannes 8:46-59 \n\nIn illo témpore: Dicébat Iesus turbis Iudæórum: Quis ex vobis árguet me de peccáto? Si veritátem dico vobis, quare non créditis mihi? Et réliqua.\n \nHomilía sancti Gregórii Papæ\nHomilia 18 in Evangelia \n\nPensáte, fratres caríssimi, mansuetúdinem Dei. Relaxáre peccáta vénerat, et dicébat: Quis ex vobis árguet me de peccáto? Non dedignátur ex ratióne osténdere se peccatórem non esse, qui ex virtúte divinitátis póterat peccatóres iustificáre. Sed terríbile est valde, quod súbditur: Qui ex Deo est, verba Dei audit: proptérea vos non audítis, quia ex Deo non estis. Si enim ipse verba Dei audit qui ex Deo est, et audíre verba eius non potest quisquis ex illo non est: intérroget se unusquísque, si verba Dei in aure cordis pércipit; et intélleget unde sit. Cæléstem pátriam desideráre Véritas iubet, carnis desidéria cónteri, mundi glóriam declináre, aliéna non appétere, própria largíri.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-18",
    "reading": "Lectio 3\nVidérunt enim se ingénti crímine impietátis adstríctos, quando illum occidérunt, quem venerári et adoráre debuérunt: et hoc putábant esse inexpiábile. Magnum enim fácinus erat, cuius considerátio illos fáceret desperáre: sed non debébant desperáre, pro quibus in cruce péndens Dóminus est dignátus oráre. Díxerat enim: Pater, ignósce illis, quia nésciunt quid fáciunt. Vidébat quosdam suos inter multos aliénos: illis iam petébat véniam, a quibus adhuc accipiébat iniúriam. Non enim attendébat quod ab ipsis moriebátur, sed quia pro ipsis moriebátur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-19",
    "reading": "Lectio 3\nGen 41:41-44 \n\n41 Dixítque rursus Phárao ad Ioseph: Ecce, constítui te super univérsam terram Ægýpti.\n42 Tulítque ánnulum de manu sua, et dedit eum in manu eius: vestivítque eum stola býssina, et collo torquem áuream circumpósuit.\n43 Fecítque eum ascéndere super currum suum secúndum, clamánte præcóne, ut omnes coram eo genu flécterent, et præpósitum esse scirent univérsæ terræ Ægýpti.\n44 Dixit quoque rex ad Ioseph: Ego sum Phárao: absque tuo império non movébit quisquam manum aut pedem in omni terra Ægýpti.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-20",
    "reading": "Lectio 3\nFrigúerant diligéndi caritáte, et ardébant nocéndi cupiditáte. Longe áberant, et ibi erant: non accedébant credéndo, et premébant persequéndo. Quærébant audíre a Dómino, Ego sum Christus: et fortásse de Christo secúndum hóminem sapiébant. Prædicavérunt enim prophétæ Christum: sed divinitátem Christi et in prophétis et in ipso Evangélio nec hærétici intéllegunt: quanto minus Iudǽi, quámdiu velámen est super cor eórum?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-21",
    "reading": "Lectio 3\nSed ecce quia turpitúdinis suæ máculas aspéxit, lavánda ad fontem misericórdiæ cucúrrit, convivántes non erúbuit. Nam quia semetípsam gráviter erubescébat intus, nihil esse crédidit, quod verecundarétur foris. Quid ergo mirámur, fratres? Maríam veniéntem, an Dóminum suscipiéntem? Suscipiéntem dicam, an trahéntem? Sed mélius trahéntem dicam, et suscipiéntem: quia nimírum ipse eam per misericórdiam traxit intus, qui per mansuetúdinem suscépit foris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-22",
    "reading": "Lectio 3\nUnus autem ex ipsis Cáiphas, cum esset Póntifex anni illíus, dixit eis: Vos nescítis quidquam, nec cogitátis, quia éxpedit vobis ut unus moriátur homo pro pópulo, et non tota gens péreat. Hoc autem a semetípso non dixit: sed cum esset póntifex anni illíus, prophetávit. Hic docémur, étiam hómines malos prophetíæ spíritu futúra prædícere: quod tamen Evangelísta divíno tríbuit sacraménto, quia póntifex fuit, id est summus sacérdos.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-23",
    "reading": "Lectio 3\nHas ei laudes turba dicébat: Hosánna, benedíctus, qui venit in nómine Dómini, Rex Israël. Quam crucem mentis invidéntia príncipum Iudæórum pérpeti potúerat, quando Regem suum Christum tanta multitúdo clamábat? Sed quid fuit Dómino Regem esse Israël? Quid magnum fuit Regi sæculórum, Regem fíeri hóminum? Non enim Rex Israël Christus ad exigéndum tribútum, vel exércitum ferro armándum, hostésque visibíliter debellándos: sed Rex Israël, quod mentes regat, quod in ætérnum cónsulat, quod in regnum cælórum credéntes, sperántes, amantésque perdúcat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-24",
    "reading": "Lectio 3\nLéctio sancti Evangélii secúndum Matthǽum\nMatt 21:1-9 \n\nIn illo témpore: Cum appropinquásset Iesus Ierosólymis, et venísset Béthphage ad montem Olivéti: tunc misit duos discípulos, dicens eis. Et réliqua.\n \nHomilía sancti Ambrósii Epíscopi\nLiber 9 in Lucam \n\nPulchre relíctis Iudǽis, habitatúrus in afféctibus géntium, templum Dóminus ascéndit. Hoc enim templum est verum, in quo non in líttera, sed in spíritu Dóminus adorátur. Hoc Dei templum est, quod fídei séries, non lápidum structúra fundávit. Deserúntur ergo qui óderant: eligúntur qui amatúri erant. Et ídeo ad montem venit Olivéti, ut novéllas óleas in sublími virtúte plantáret, quarum mater est illa, quæ sursum est, Ierúsalem. In hoc monte est ille cæléstis agrícola: ut plantáti omnes in domo Dei, possint virítim dícere: Ego autem sicut olíva fructífera in domo Dómini.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-25",
    "reading": "Lectio 3\nDe quibus enim, nisi de membris suis in fine dictúrus est: Cum uni ex mínimis meis fecístis, mihi fecístis? Supérflua vestra impendístis: sed pédibus meis obsecúti estis. Domus autem impléta est odóre: mundus implétus est fama bona: nam odor bonus, fama bona est. Qui male vivunt, et Christiáni vocántur, iniúriam Christo fáciunt: de quálibus dictum est, quod per eos nomen Dómini blasphemátur. Si per tales nomen Dei blasphemátur, per bonos nomen Dómini laudátur. Audi Apóstolum: Christi bonus odor sumus, inquit, in omni loco.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-26",
    "reading": "Lectio 3\nIer 12:7-11 \n\n7 Relíqui domum meam, dimísi hereditátem meam: dedi diléctam ánimam meam in manu inimicórum eius.\n8 Facta est mihi heréditas mea quasi leo in silva: dedit contra me vocem, ídeo odívi eam.\n9 Numquid avis díscolor heréditas mea mihi? numquid avis tincta per totum? Veníte, congregámini, omnes béstiæ terræ, properáte ad devorándum.\n10 Pastóres multi demolíti sunt víneam meam, conculcavérunt partem meam: dedérunt portiónem meam desiderábilem in desértum solitúdinis.\n11 Posuérunt eam in dissipatiónem, luxítque super me: desolatióne desoláta est omnis terra, quia nullus est qui recógitet corde.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-27",
    "reading": "Lectio 3\nIer 18:19-23 \n\n19 Atténde, Dómine, ad me, et audi vocem adversariórum meórum.\n20 Numquid rédditur pro bono malum, quia fodérunt fóveam ánimæ meæ? Recordáre quod stéterim in conspéctu tuo, ut lóquerer pro eis bonum, et avérterem indignatiónem tuam ab eis.\n21 Proptérea da fílios eórum in famem, et deduc eos in manus gládii: fiant uxóres eórum absque líberis, et víduæ: et viri eárum interficiántur morte: iúvenes eórum confodiántur gládio in prǽlio.\n22 Audiátur clamor de dómibus eórum: addúces enim super eos latrónem repénte: quia fodérunt fóveam ut cáperent me, et láqueos abscondérunt pédibus meis.\n23 Tu autem, Dómine, scis omne consílium eórum advérsum me in mortem: ne propitiéris iniquitáti eórum, et peccátum eórum a fácie tua non deleátur: fiant corruéntes in conspéctu tuo, in témpore furóris tui abútere eis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-03-28",
    "reading": "Lectio 3\nLam 1:10-14 \n\n10 Iod. Manum suam misit hostis ad ómnia desiderabília eius: quia vidit gentes ingréssas sanctuárium suum, de quibus præcéperas ne intrárent in ecclésiam tuam.\n11 Caph. Omnis pópulus eius gemens, et quærens panem: dedérunt pretiósa quæque pro cibo ad refocillándam ánimam. Vide, Dómine, et consídera, quóniam facta sum vilis.\n12 Lamed. O vos omnes, qui transítis per viam, atténdite, et vidéte, si est dolor sicut dolor meus: quóniam vindemiávit me, ut locútus est Dóminus in die iræ furóris sui.\n13 Mem. De excélso misit ignem in óssibus meis, et erudívit me: expándit rete pédibus meis, convértit me retrórsum: pósuit me desolátam, tota die mæróre conféctam.\n14 Nun. Vigilávit iugum iniquitátum meárum: in manu eius convolútæ sunt, et impósitæ collo meo: infirmáta est virtus mea: dedit me Dóminus in manu, de qua non pótero súrgere.\nIerúsalem, Ierúsalem, convértere ad Dóminum Deum tuum.\n \n℟. Ecce vídimus eum non habéntem spéciem, neque decórem: aspéctus eius in eo non est: hic peccáta nostra portávit, et pro nobis dolet: ipse autem vulnerátus est propter iniquitátes nostras:"
  },
  {
    "date": "2024-03-29",
    "reading": "Lectio 3\nLam 3:1-9 \n\n1 Aleph. Ego vir videns paupertátem meam in virga indignatiónis eius.\n2 Aleph. Me minávit, et addúxit in ténebras, et non in lucem.\n3 Aleph. Tantum in me vertit, et convértit manum suam tota die.\n4 Beth. Vetústam fecit pellem meam, et carnem meam, contrívit ossa mea.\n5 Beth. Ædificávit in gyro meo, et circúmdedit me felle et labóre.\n6 Beth. In tenebrósis collocávit me, quasi mórtuos sempitérnos.\n7 Ghimel. Circumædificávit advérsum me, ut non egrédiar: aggravávit cómpedem meum.\n8 Ghimel. Sed et, cum clamávero et rogávero, exclúsit oratiónem meam.\n9 Ghimel. Conclúsit vias meas lapídibus quadris, sémitas meas subvértit.\nIerúsalem, Ierúsalem, convértere ad Dóminum Deum tuum.\n \n℟. Vínea mea elécta, ego te plantávi:"
  },
  {
    "date": "2024-03-30",
    "reading": "Lectio 3\nIncipit Orátio Ieremíæ Prophétæ\nLam 5:1-11 \n\n1 Recordáre, Dómine, quid accíderit nobis: intuére, et réspice oppróbrium nostrum.\n2 Heréditas nostra versa est ad aliénos: domus nostræ ad extráneos.\n3 Pupílli facti sumus absque patre, matres nostræ quasi víduæ.\n4 Aquam nostram pecúnia bíbimus: ligna nostra prétio comparávimus.\n5 Cervícibus nostris minabámur, lassis non dabátur réquies.\n6 Ægýpto dédimus manum, et Assýriis, ut saturarémur pane.\n7 Patres nostri peccavérunt, et non sunt: et nos iniquitátes eórum portávimus.\n8 Servi domináti sunt nostri: non fuit qui redímeret de manu eórum.\n9 In animábus nostris afferebámus panem nobis, a fácie gládii in desérto.\n10 Pellis nostra quasi clíbanus exústa est a fácie tempestátum famis.\n11 Mulíeres in Sion humiliavérunt, et vírgines in civitátibus Iuda.\nIerúsalem, Ierúsalem, convértere ad Dóminum Deum tuum.\n \n℟. Plange quasi virgo, plebs mea: ululáte, pastóres, in cínere et cilício:"
  },
  {
    "date": "2024-03-31",
    "reading": "Lectio 3\nIn sua ergo ac nostra festivitáte Angelus in albis véstibus appáruit: quia dum nos per resurrectiónem Domínicam ad supérna redúcimur, cæléstis pátriæ damna reparántur. Sed quid adveniéntes féminas affátur, audiámus: Nolíte expavéscere. Ac si apérte dicat, Páveant illi, qui non amant advéntum supernórum cívium: pertiméscant, qui carnálibus desidériis pressi, ad eórum se societátem pertíngere posse despérant. Vos autem, cur pertiméscitis, quæ vestros concíves vidétis? Unde et Matthǽus Angelum apparuísse descríbens, ait: Erat aspéctus eius sicut fulgur, et vestiménta eius sicut nix. In fúlgure étenim terror timóris est, in nive autem blandiméntum candóris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-01",
    "reading": "Lectio 3\nSed quia esse extránei a caritáte non póterant hi, cum quibus Véritas gradiebátur: eum ad hospítium quasi peregrínum vocant. Cur autem dícimus, vocant, cum illic scriptum sit: Et coëgérunt eum? Ex quo nimírum exémplo collígitur, quia peregríni ad hospítium non solum invitándi sunt, sed étiam trahéndi. Mensam ígitur ponunt, panes cibósque ófferunt: et Deum, quem in Scriptúræ sacræ expositióne non cognóverant, in panis fractióne cognóscunt. Audiéndo ergo præcépta Dei illumináti non sunt, faciéndo illumináti sunt: quia scriptum est: Non auditóres legis iusti sunt apud Deum, sed factóres legis iustificabúntur. Quisquis ergo vult audíta intellégere, festínet ea, quæ iam audíre pótuit, ópere implére. Ecce Dóminus non est cógnitus dum loquerétur, et dignátus est cognósci, dum páscitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-02",
    "reading": "Lectio 3\nEt quóniam sermo huc noster evásit, considerémus qua grátia secúndum Ioánnem credíderint Apóstoli, qui gavísi sunt; secúndum Lucam quasi incréduli redarguántur: ibi Spíritum Sanctum accéperint, hic sedére in civitáte iubeántur, quoadúsque induántur virtúte ex alto. Et vidétur mihi ille quasi Apóstolus maióra et altióra tetigísse, hic sequéntia et humánis próxima: hic histórico usus circúitu, ille compéndio: quia et de illo dubitári non potest, qui testimónium pérhibet de iis, quibus ipse intérfuit, et verum est testimónium eius: et ab hoc quoque, qui Evangelísta esse méruit, vel negligéntiæ, vel mendácii suspiciónem æquum est propulsári. Et ídeo verum putámus utrúmque, non sententiárum varietáte, nec personárum diversitáte distínctum. Nam etsi primo Lucas eos non credidísse dicat, póstea tamen credidísse demónstrat: et si prima considerémus, contrária sunt: si sequéntia, certum est conveníre.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-03",
    "reading": "Lectio 3\nQuæri étiam potest, cur discípulis in mari laborántibus, post resurrectiónem suam Dóminus in líttore stetit, qui ante resurrectiónem suam coram discípulis in flúctibus maris ambulávit. Cuius rei rátio festíne cognóscitur, si ipsa, quæ tunc ínerat, causa pensétur. Quid enim mare, nisi præsens sǽculum signat, quod se cásuum tumúltibus, et undis vitæ corruptíbilis illídit? Quid per soliditátem líttoris, nisi illa perpetúitas quiétis ætérnæ figurátur? Quia ergo discípuli adhuc flúctibus mortális vitæ ínerant, in mari laborábant: quia autem Redémptor noster iam corruptiónem carnis excésserat, post resurrectiónem suam in líttore stabat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-04",
    "reading": "Lectio 3\nMaría ergo cum fleret, inclinávit se, et prospéxit in monuméntum. Certe iam monuméntum vácuum víderat, iam sublátum Dóminum nuntiáverat: quid est, quod se íterum inclínat, íterum vidére desíderat? Sed amánti semel aspexísse non súfficit: quia vis amóris intentiónem multíplicat inquisitiónis. Quæsívit ergo prius, et mínime invénit: perseverávit ut quǽreret, unde et cóntigit, ut inveníret: actúmque est, ut desidéria diláta créscerent, et crescéntia cáperent quod inveníssent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-05",
    "reading": "Lectio 3\nDocéntes eos serváre ómnia, quæcúmque mandávi vobis. Ordo præcípuus: iussit Apóstolis, ut primum docérent univérsas gentes, deínde fídei intíngerent sacraménto, et post fidem ac baptísma, quæ essent observánda præcíperent. Ac ne putémus lévia esse, quæ iussa sunt, et pauca, áddidit: Omnia quæcúmque mandávi vobis: ut quicúmque credíderint, qui in Trinitáte fúerint baptizáti, ómnia fáciant, quæ præcépta sunt. Et ecce ego vobíscum sum usque ad consummatiónem sǽculi. Qui usque ad consummatiónem sǽculi cum discípulis se futúrum esse promíttit, et illos osténdit semper esse victúros, et se nunquam a credéntibus recessúrum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-06",
    "reading": "Lectio 3\nNec mirum esse videátur, quod per iuniórem synagóga, per seniórem vero Ecclésia signári perhibétur: quia etsi ad Dei cultum prior est synagóga, quam Ecclésia géntium, ad usum tamen sǽculi prior est multitúdo géntium, quam synagóga, Paulo attestánte, qui ait: Quia non prius quod spiritále est, sed quod animále. Per seniórem ergo Petrum significátur Ecclésia géntium: per iuniórem vero Ioánnem synagóga Iudæórum. Currunt ambo simul: quia ab ortus sui témpore usque ad occásum, pari et commúni via, etsi non pari et commúni sensu, gentílitas cum synagóga cucúrrit. Venit synagóga prior ad monuméntum, sed mínime intrávit: quia legis quidem mandáta percépit, prophetías de incarnatióne ac passióne Domínica audívit, sed crédere in mórtuum nóluit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-07",
    "reading": "Lectio 3\nLéctio sancti Evangélii secúndum Ioánnem\nIoannes 20:19-31 \n\nIn illo témpore: Cum sero esset die illo, una sabbatórum, et fores essent clausæ, ubi erant discípuli congregáti propter metum Iudæórum: venit Iesus, et stetit in médio, et dixit eis: Pax vobis. Et réliqua.\n \nHomilía sancti Gregórii Papæ\nHomilia 26 in Evangelia \n\nPrima lectiónis huius evangélicæ quǽstio ánimum pulsat: quómodo post resurrectiónem corpus Domínicum verum fuit, quod clausis iánuis ad discípulos íngredi pótuit? Sed sciéndum nobis est, quod divína operátio, si ratióne comprehénditur, non est admirábilis: nec fides habet méritum, cui humána rátio præbet experiméntum. Sed hæc ipsa nostri Redemptóris ópera, quæ ex semetípsis comprehéndi nequáquam possunt, ex ália eius operatióne pensánda sunt: ut rebus mirabílibus fidem prǽbeant facta mirabilióra. Illud enim corpus Dómini intrávit ad discípulos iánuis clausis, quod vidélicet ad humános óculos per nativitátem suam clauso exívit útero Vírginis. Quid ergo mirum, si clausis iánuis post resurrectiónem suam in ætérnum iam victúrus intrávit, qui moritúrus véniens, non apérto útero Vírginis exívit?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-08",
    "reading": "Lectio 3\nIsa 35:1-7 \n\n1 Lætábitur desérta et ínvia, et exsultábit solitúdo, et florébit quasi lílium.\n2 Gérminans germinábit, et exsultábit lætabúnda et laudans: glória Líbani data est ei: decor Carméli et Saron, ipsi vidébunt glóriam Dómini, et decórem Dei nostri.\n3 Confortáte manus dissolútas, et génua debília roboráte.\n4 Dícite pusillánimis: Confortámini, et nolíte timére: ecce Deus vester ultiónem addúcet retributiónis: Deus ipse véniet, et salvábit vos.\n5 Tunc aperiéntur óculi cæcórum, et aures surdórum patébunt.\n6 Tunc sáliet sicut cervus claudus, et apérta erit lingua mutórum: quia scissæ sunt in desérto aquæ, et torréntes in solitúdine.\n7 Et quæ erat árida, erit in stagnum, et sítiens in fontes aquárum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-09",
    "reading": "Lectio 3\nAct. 2:22-27 \n\n22 Viri Israëlítæ, audíte verba hæc: Iesum Nazarénum, virum approbátum a Deo in vobis, virtútibus, et prodígiis, et signis, quæ fecit Deus per illum in médio vestri, sicut et vos scitis:\n23 Hunc, definíto consílio et præsciéntia Dei tráditum, per manus iniquórum affligéntes interemístis:\n24 Quem Deus suscitávit, solútis dolóribus inférni, iuxta quod impossíbile erat tenéri illum ab eo.\n25 David enim dicit in eum: Providébam Dóminum in conspéctu meo semper: quóniam a dextris est mihi, ne commóvear:\n26 Propter hoc lætátum est cor meum, et exsultávit lingua mea, ínsuper et caro mea requiéscet in spe:\n27 Quóniam non derelínques ánimam meam in inférno, nec dabis sanctum tuum vidére corruptiónem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-10",
    "reading": "Lectio 3\nAct. 3:12-16 \n\n12 Videns autem Petrus, respóndit ad pópulum: Viri Israëlítæ, quid mirámini in hoc, aut nos quid intuémini, quasi nostra virtúte aut potestáte fecérimus hunc ambuláre?\n13 Deus Abraham, et Deus Isaac, et Deus Iacob, Deus patrum nostrórum glorificávit Fílium suum Iesum, quem vos quidem tradidístis et negástis ante fáciem Piláti, iudicánte illo dimítti.\n14 Vos autem Sanctum et Iustum negástis, et petístis virum homicídam donári vobis:\n15 Auctórem vero vitæ interfecístis, quem Deus suscitávit a mórtuis, cuius nos testes sumus.\n16 Et in fide nóminis eius, hunc, quem vos vidístis et nostis, confirmávit nomen eius: et fides, quæ per eum est, dedit íntegram sanitátem istam in conspéctu ómnium vestrum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-11",
    "reading": "Lectio 3\nLeo primus, Etrúscus, eo témpore prǽfuit Ecclésiæ, cum rex Hunnórum Attila, cognoménto Flagéllum Dei, in Itáliam invádens, post captam et incénsam Aquiléiam, Romam petitúrus cópias paráverat. Cui occúrrens Leo, divína persuásit eloquéntia, ut regrederétur. Tum Romæ singulári ómnium lætítia excéptus, paulo post, invadénti Urbem Genseríco eádem eloquéntiæ vi persuásit, ut ab incéndiis, ignomíniis et cǽdibus abstinéret. Cum autem Ecclésiam a multis hærésibus maximéque a Nestoriánis et Eutychiánis exagitári vidéret, Concílium Chalcedonénse indíxit; ubi, sexcéntis trigínta coáctis epíscopis, Eutyches et Dióscorus, et íterum Nestórius condemnáti sunt; cuius Concílii decréta auctoritáte sua firmávit. Multas sacras ædes exstrúxit, ac monastérium vicínum basílicæ sancti Petri ædificávit. His et áliis præcláre gestis, cum multa sancte et luculénter scripsísset, quarto Idus Novémbris obdormívit in Dómino, anno pontificátus sui vigésimo primo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-12",
    "reading": "Lectio 3\nAct. 8:19-24 \n\n19 Petrus autem dixit ad eum:\n20 Pecúnia tua tecum sit in perditiónem: quóniam donum Dei existimásti pecúnia possidéri.\n21 Non est tibi pars neque sors in sermóne isto: cor enim tuum non est rectum coram Deo.\n22 Pœniténtiam ítaque age ab hac nequítia tua: et roga Deum, si forte remittátur tibi hæc cogitátio cordis tui.\n23 In felle enim amaritúdinis, et obligatióne iniquitátis, vídeo te esse.\n24 Respóndens autem Simon, dixit: Precámini vos pro me ad Dóminum, ut nihil véniat super me horum quæ dixístis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-13",
    "reading": "Lectio 3\nEx libro Dialogórum sancti Gregórii Papæ\nLiber 3, cap. 31 \n\nHermenegíldus rex, Leovigíldi regis Visigothórum fílius, ab Ariána hǽresi ad fidem cathólicam viro reverendíssimo Leándro Hispalénsi epíscopo, dudum mihi in amicítiis familiáriter iuncto, prædicánte, convérsus est. Quem pater Ariánus, ut ad eándem hǽresim redíret, et prǽmiis suadére, et minis terrére conátus est. Cumque ille constantíssime respondéret, nunquam se veram fidem posse relínquere, quam semel agnovísset: irátus pater eum privávit regno, rebúsque exspoliávit ómnibus; et in arcta illum custódia conclúdens, collum manúsque illíus ferro ligávit. Cœpit ítaque Hermenegíldus rex iúvenis terrénum regnum despícere, et forti desidério cæléste quærens, in cilíciis vinculátus iacens, omnipoténti Deo ad confortándum se preces effúndere. Superveniénte autem Paschális festivitátis die, intempéstæ noctis siléntio ad eum pérfidus pater Ariánum epíscopum misit, ut ex eius manu sacrílegæ consecratiónis communiónem percíperet, atque per hoc ad patris grátiam redíre mererétur. Sed vir Deo déditus, Ariáno epíscopo veniénti exprobrávit, ut débuit, eiúsque a se perfídiam dignis increpatiónibus répulit. Ad se ítaque revérso epíscopo, Ariánus pater infrémuit, statímque suos apparitóres misit, qui constantíssimum Confessórem Dei illic, ubi iacébat, occidérunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-14",
    "reading": "Lectio 3\nLéctio sancti Evangélii secúndum Ioánnem\nIoannes 10:11-16 \n\nIn illo témpore: Dixit Iesus pharisǽis: Ego sum pastor bonus. Bonus pastor ánimam suam dat pro óvibus suis. Et réliqua.\n \nHomilía sancti Gregórii Papæ\nHomilia 14 in Evangelia \n\nAudístis, fratres caríssimi, ex lectióne evangélica eruditiónem vestram: audístis et perículum nostrum. Ecce enim is, qui non ex accidénti dono, sed essentiáliter bonus est, dicit: Ego sum pastor bonus. Atque eiúsdem bonitátis formam, quam nos imitémur, adiúngit, dicens: Bonus pastor ánimam suam ponit pro óvibus suis. Fecit quod mónuit: osténdit quod iussit. Bonus pastor pro óvibus suis ánimam suam pósuit, ut in sacraménto nostro corpus suum et sánguinem vérteret, et oves quas redémerat, carnis suæ aliménto satiáret.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-15",
    "reading": "Lectio 3\nAct. 15:22-29 \n\n22 Tunc plácuit Apóstolis et senióribus cum omni ecclésia elígere viros ex eis, et míttere Antiochíam cum Paulo et Bárnaba: Iudam, qui cognominabátur Bársabas, et Silam, viros primos in frátribus:\n23 Scribéntes per manus eórum: Apóstoli et senióres fratres, his qui sunt Antiochíæ, et Sýriæ, et Cilíciæ, frátribus ex géntibus, salútem.\n24 Quóniam audívimus quia quidam ex nobis exeúntes, turbavérunt vos verbis, everténtes ánimas vestras, quibus non mandávimus,\n25 Plácuit nobis colléctis in unum elígere viros, et míttere ad vos cum caríssimis nostris Bárnaba et Paulo,\n26 Homínibus qui tradidérunt ánimas suas pro nómine Dómini nostri Iesu Christi.\n27 Mísimus ergo Iudam et Silam, qui et ipsi vobis verbis réferent éadem.\n28 Visum est enim Spirítui Sancto et nobis nihil ultra impónere vobis óneris quam hæc necessária:\n29 Ut abstineátis vos ab immolátis simulacrórum, et sánguine, et suffocáto, et fornicatióne: a quibus custodiéntes vos, bene agétis. Valéte.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-16",
    "reading": "Lectio 3\nAct. 17:34; 18:1-4 \n\n34 Quidam vero viri adhæréntes ei, credidérunt: in quibus et Dionýsius Areopagíta, et múlier nómine Dámaris, et álii cum eis.\n1 Post hæc egréssus ab Athénis, venit Corínthum:\n2 Et invéniens quemdam Iudǽum nómine Aquilam, Pónticum génere, qui nuper vénerat ab Itália, et Priscíllam uxórem eius (eo quod præcepísset Cláudius discédere omnes Iudǽos a Roma), accéssit ad eos.\n3 Et quia eiúsdem erat artis, manébat apud eos, et operabátur. (Erant autem scenofactóriæ artis.)\n4 Et disputábat in synagóga per omne sábbatum, interpónens nomen Dómini Iesu: suadebátque Iudǽis et Græcis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-17",
    "reading": "Lectio 3\nAct. 20:32-38 \n\n32 Et nunc comméndo vos Deo, et verbo grátiæ ipsíus, qui potens est ædificáre, et dare hereditátem in sanctificátis ómnibus.\n33 Argéntum, et aurum, aut vestem nullíus concupívi, sicut\n34 Ipsi scitis: quóniam ad ea quæ mihi opus erant, et his qui mecum sunt, ministravérunt manus istæ.\n35 Omnia osténdi vobis, quóniam sic laborántes, opórtet suscípere infírmos ac meminísse verbi Dómini Iesu: quóniam ipse dixit: Beátius est magis dare, quam accípere.\n36 Et cum hæc dixísset, pósitis génibus suis orávit cum ómnibus illis.\n37 Magnus autem fletus factus est ómnium: et procumbéntes super collum Pauli, osculabántur eum,\n38 Doléntes máxime in verbo quod díxerat, quóniam ámplius fáciem eius non essent visúri. Et deducébant eum ad navem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-18",
    "reading": "Lectio 3\nAct. 24:22-27 \n\n22 Dístulit autem illos Felix, certíssime sciens de via hac, dicens: Cum tribúnus Lýsias descénderit, áudiam vos.\n23 Iussítque centurióni custodíre eum, et habére réquiem, nec quemquam de suis prohibére ministráre ei.\n24 Post áliquot autem dies véniens Felix cum Drusílla uxóre sua, quæ erat Iudǽa, vocávit Paulum, et audívit ab eo fidem quæ est in Christum Iesum.\n25 Disputánte autem illo de iustítia, et castitáte, et de iudício futúro, tremefáctus Felix, respóndit: Quod nunc áttinet, vade: témpore autem opportúno accérsam te:\n26 Simul et sperans quod pecúnia ei darétur a Paulo, propter quod et frequénter accérsens eum, loquebátur cum eo.\n27 Biénnio autem expléto, accépit successórem Felix Pórtium Festum. Volens autem grátiam præstáre Iudǽis Felix, relíquit Paulum vinctum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-19",
    "reading": "Lectio 3\nAct. 25:9-12 \n\n9 Festus autem volens grátiam præstáre Iudǽis, respóndens Paulo, dixit: Vis Ierosólymam ascéndere, et ibi de his iudicári apud me?\n10 Dixit autem Paulus: Ad tribúnal Cǽsaris sto: ibi me opórtet iudicári: Iudǽis non nócui, sicut tu mélius nosti.\n11 Si enim nócui, aut dignum morte áliquid feci, non recúso mori: si vero nihil est eórum quæ hi accúsant me, nemo potest me illis donáre. Cǽsarem appéllo.\n12 Tunc Festus cum concílio locútus, respóndit: Cǽsarem appellásti? ad Cǽsarem ibis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-20",
    "reading": "Lectio 3\nDe Expositióne sancti Hierónymi Presbýteri in Ezechiélem Prophétam\nLib. 13 in cap. 44 \n\nPorta hæc clausa erit, et non aperiétur. Pulchre quidam portam clausam, per quam solus Dóminus Deus Israël ingréditur, et dux cui porta clausa est, Maríam Vírginem intéllegunt, quæ et ante partum et post partum virgo permánsit. Etenim témpore, quo Angelus loquebátur: Spíritus Sanctus véniet super te, et virtus Altíssimi obumbrábit te: quod autem nascétur ex te Sanctum, vocábitur Fílius Dei; et quando natus est, virgo permánsit ætérna; ad confundéndos eos, qui arbitrántur eam post nativitátem Salvatóris habuísse de Ioseph fílios, ex occasióne fratrum eius, qui vocántur in Evangélio.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-21",
    "reading": "Lectio 3\nLéctio sancti Evangélii secúndum Ioánnem\nIoannes 16:16-22 \n\nIn illo témpore: Dixit Iesus discípulis suis: Módicum, et iam non vidébitis me; et íterum módicum, et vidébitis me: quia vado ad Patrem. Et réliqua.\n \nHomilía sancti Augustíni Epíscopi\nTr. 101 in Ioann., sub fine \n\nMódicum est hoc totum spátium, quo præsens pérvolat sǽculum. Unde dicit idem ipse Evangelísta in Epístola sua: Novíssima hora est. Ideo namque áddidit: Quia vado ad Patrem: quod ad priórem senténtiam referéndum est, ubi ait: Módicum et iam non vidébitis me: non ad posteriórem, ubi ait: Et íterum módicum, et vidébitis me. Eúndo quippe ad Patrem, factúrus erat ut eum non vidérent. Ac per hoc non ídeo dictum est, quia fúerat moritúrus, et donec resúrgeret, ab eórum aspéctibus recessúrus: sed quod esset itúrus ad Patrem, quod fecit posteáquam resurréxit, et cum eis per quadragínta dies conversátus, ascéndit in cælum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-22",
    "reading": "Lectio 3\nSoter, Fundis in Campánia natus, sancívit ne sacræ vírgines vasa sacra et pallas attíngerent, neve thuris ministério in ecclésia uteréntur. Idem státuit, ut Christi corpus in Cena Dómini sumerétur ab ómnibus, iis excéptis, qui propter grave peccátum id fácere prohiberéntur. Martýrio coronátur sub Marco Aurélio imperatóre, sepúltus est in cœmetério, quod póstea Callísti dictum est. Caius Dálmata ex génere Diocletiáni imperatóris, constítuit ut his órdinum et honórum grádibus in Ecclésia ad episcopátum ascenderétur: Ostiárii nempe, Lectóris, Exorcístæ, Acólythi, Subdiáconi, Diáconi, Presbýteri. Hic Diocletiáni crudelitátem in Christiános fúgiens, aliquámdiu in spelúnca delítuit; verum octo post annis una cum Gabíno fratre martýrii corónam consecútus, in cœmetério Callísti páriter sepúltus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-23",
    "reading": "Lectio 3\nApo 4:9-11 \n\n9 Et cum darent illa animália glóriam, et honórem, et benedictiónem sedénti super thronum, vivénti in sǽcula sæculórum,\n10 Procidébant vigínti quátuor senióres ante sedéntem in throno, et adorábant vivéntem in sǽcula sæculórum, et mittébant corónas suas ante thronum, dicéntes:\n11 Dignus es, Dómine, Deus noster, accípere glóriam, et honórem, et virtútem: quia tu creásti ómnia, et propter voluntátem tuam erant, et creáta sunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-24",
    "reading": "Lectio 3\nFidélis, in óppido Suéviæ Sigmarínga ex honésta Reyórum família natus, célebre sibi nomen acquisívit in advocáti múnere; quo tamen, cum fori perícula esset expértus, déstitit, et supérna vocatióne illustrátus, inter fratres Minóres Capuccínos adscríbi pétiit. Voti compos factus, regulári observántia ómnibus admiratióni fuit et exémplo. Deíparæ Vírginis et rosárii cultor exímius, a Deo postulávit, ut pro cathólica fide martyr occúmberet, quod et consecútus est. Eléctus enim præses Missiónum, quas Congregátio de Propagánda Fide pro Rhǽtia tunc témporis institúerat, cum nulli labóri parcens plures hæréticos ad Christi fidem convertísset, malórum invídiam súbiit. Itaque die vigésima quarta Aprílis anno millésimo sexcentésimo vigésimo secúndo, ad ecclésiam loci, Sevísium nuncupáti, verbéribus ac vulnéribus cæsus ab hæréticis, qui conversiónem simulántes dolóse eum invitáverant, primítias Mártyrum memorátæ Congregatiónis próprio sánguine consecrávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-25",
    "reading": "Lectio 3\nEzech 1:10-12 \n\n10 Similitúdo autem vultus eórum, fácies hóminis et fácies leónis a dextris ipsórum quátuor, fácies autem bovis a sinístris ipsórum quátuor, et fácies áquilæ désuper ipsórum quátuor.\n11 Fácies eórum et pennæ eórum exténtæ désuper: duæ pennæ singulórum iungebántur, et duæ tegébant córpora eórum:\n12 Et unumquódque eórum coram fácie sua ambulábat: ubi erat ímpetus spíritus, illuc gradiebántur, nec revertebántur cum ambulárent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-26",
    "reading": "Lectio 3\nCletus Románus, imperatóribus Vespasiáno et Tito Ecclésiam gubernávit. Ex præcépto Príncipis Apostolórum in Urbe vigínti quinque presbýteros ordinávit. Primus in lítteris verbis illis usus est: Salútem et apostólicam benedictiónem. Ecclésia óptime constitúta, Domitiáno imperatóre, secúnda post Nerónem persecutióne, martýrio coronátus est, et in Vaticáno iuxta corpus beáti Petri sepúltus. Marcellínus Románus, in immáni imperatóris Diocletiáni persecutióne Ecclésiæ præfuit. Multas pértulit angústias ob ímprobam eórum severitátem, qui eum redarguébant de nímia indulgéntia erga lapsos in idololatríam, quæque causa fuit, ut per calúmniam infamátus fúerit, quasi thus idólis adhibuísset. Verum hic beátus Póntifex in confessióne fídei, una cum tribus áliis Christiánis, Cláudio, Cyríno et Antoníno, cápite plexus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-27",
    "reading": "Lectio 3\nPetrus Canísius, Noviómagi in Gélria natus, statim ac Societáti Iesu nomen déderat, cathólicam fidem contra novatórum insídias, legatiónibus, sermónibus, scriptis libris defendéndam suscépit. Divínæ glóriæ amplificándæ únice inténtus, dici vix potest, quot per annos ámplius quadragínta labóres ærumnásque pertúlerit. Semel atque íterum Concílio Tridentíno intérfuit, Germániæ regiónes bene multas peragrávit, omne hóminum genus salubérrimis institútis públice et privátim excóluit, complurésque urbes atque províncias vel ab hæréseos contagióne deféndit vel hǽresi inféctas cathólicæ fídei restítuit. A sancto Ignátio Germániæ Superióris provínciæ præféctus, domos et collégia multis locis cóndidit. Contra Centuriatóres Magdeburgénses duo egrégia volúmina conscrípsit, et summam doctrínæ christiánæ theologórum iudício et longo populórum usu probatíssimam alíaque complúra in vulgus édidit; dignus proínde qui hæreticórum málleus et alter Germániæ apóstolus vocarétur. Dénique Fribúrgi Helvetiórum, séptimum supra septuagésimum annum agens, die vicésima prima decémbris anno millésimo quingentésimo nonagésimo séptimo quiévit in Dómino. Eum Pius Papa undécimus Sanctórum fastis adiúnxit et simul universális Ecclésiæ Doctórem declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-28",
    "reading": "Lectio 3\nLéctio sancti Evangélii secúndum Ioánnem\nIoannes 16:5-14 \n\nIn illo témpore: Dixit Iesus discípulis suis: Vado ad eum qui misit me; et nemo ex vobis intérrogat me, Quo vadis? Et réliqua.\n \nHomilía sancti Augustíni Epíscopi\nTractatus 94 in Ioannem, initio \n\nCum Dóminus Iesus prædixísset discípulis suis persecutiónes, quas passúri erant post eius abscéssum, subiúnxit atque ait: Hæc autem vobis ab inítio non dixi, quia vobíscum eram: nunc autem vado ad eum, qui me misit. Ubi primum vidéndum est, utrum eis futúras non prædíxerit ante passiónes. Sed álii tres Evangelístæ satis eum prædixísse ista demónstrant, ántequam ventum esset ad cenam: qua perácta, secúndum Ioánnem ista locútus est, ubi ait: Hæc autem vobis ab inítio non dixi, quia vobíscum eram.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-29",
    "reading": "Lectio 3\nPetrus, Verónæ paréntibus Manichæórum hǽresi inféctis natus, ab ipsa pene infántia contra hǽreses pugnávit, nullis umquam patris patruíve blandítiis a fídei constánti dimótus. Adoléscens Bonóniam studiórum causa venit, ibíque órdinis Prædicatórum institútum suscépit; in quo et magno virtútum splendóre, præcípue córporis animǽque puritáte nullo umquam letháli peccáto fœdáta, et miro pœniténtiæ et contemplatiónis stúdio excélluit. In salútem animárum procurándam máximo cum fructu incúbuit, tanto fídei ardóre incénsus, ut pro ea mortem subeúndi grátiam a Deo precarétur; quam et obtínuit. Nam cum sanctæ Inquisitiónis munus gerens Como Mediolánum redíret, ab ímpio sicário in cápite gládio est vulnerátus; iamque pene mórtuus, sýmbolum fídei, quam ab infántia viríli fortitúdine defénderat, in ipso suprémo spíritu pronúntians, ad palmam martýrii evolávit, anno salútis millésimo ducentésimo quinquagésimo secúndo. Quem Innocéntius quartus anno sequénti, sanctórum Mártyrum número adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-04-30",
    "reading": "Lectio 3\nCatharína, virgo Senénsis, piis orta paréntibus, beáti Domínici hábitum, quem Soróres de Pœniténtia gestant, impetrávit. Summa eius fuit abstinéntia et admirábilis vitæ austéritas. Cum Pisis morarétur, die Domínico, refécta cibo cælésti et in éxtasim rapta, vidit Dóminum crucifíxum magno cum lúmine adveniéntem, et ex eius vúlnerum cicatrícibus quinque rádios ad quinque loca sui córporis descendéntes. Mystérium advértens, Dóminum precáta, ne cicatríces apparérent, contínuo rádii, colóre sanguíneo mutáto in spléndidum, in formam puræ lucis pervenérunt ad manus, pedes et cor eius. Tantus vero erat dolor, quem sensibíliter patiebátur, licet vúlnerum cruénta signa non apparérent, ut, nisi Deus minuísset, brevi se créderet moritúram. Doctrína eius infúsa, non acquisíta fuit. Aveniónem ad Gregórium Papam undécimum profécta, illi votum eius de peténda Urbe, soli Deo notum, sese divínitus cognovísse monstrávit, et auctor fuit, ut Póntifex ad Sedem Románam personáliter accéderet. Anno ætátis suæ tértio círciter et trigésimo migrávit ad Sponsum. Quam Pius secúndus sanctárum Vírginum número adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-01",
    "reading": "Lectio 3\nGen 3:17-19,23-24 \n\n17 Dixit Dóminus Deus Adæ: Quia audísti vocem uxóris tuæ, et comedísti de ligno, ex quo præcéperam tibi ne coméderes, maledícta terra in ópere tuo: in labóribus cómedes ex ea cunctis diébus vitæ tuæ.\n18 Spinas et tríbulos germinábit tibi, et cómedes herbam terræ.\n19 In sudóre vultus tui vescéris pane, donec revertáris in terram de qua sumptus es: quia pulvis es, et in púlverem revertéris.\n23 Et emísit eum Dóminus Deus de paradíso voluptátis, ut operarétur terram de qua sumptus est.\n24 Eiecítque Adam: et collocávit ante paradísum voluptátis chérubim, et flámmeum gládium, atque versátilem, ad custodiéndam viam ligni vitæ.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-02",
    "reading": "Lectio 3\nAthanásius, epíscopus Alexandrínus, cathólicæ religiónis propugnátor acérrimus, cum, adhuc diáconus, in Concílio Nicǽno Aríi impietátem repressísset, tantum ódium Arianórum suscépit, ut ex eo témpore ei insídias molíri nunquam destíterint. In exsílium actus, in Gállia apud Tréviros exsulávit. Incredíbiles dein calamitátes perpéssus, magnam orbis partem peragrávit; ac sæpe e sua ecclésia eiéctus, sæpe étiam in eándem, Iúlii, Románi Pontificis, auctoritáte atque decrétis concílii Sardicénsis ac Ierosolymitáni, restitútus est, Ariánis intérea illi semper inféstis. Dénique ex tot tantísque perículis divínitus eréptus, Alexandríæ mórtuus est sub Valénte. Eius vita et mors magnis nobilitáta est miráculis. Multa pie et ad illustrándam cathólicam fidem præcláre scripsit, sexque et quadragínta annos in summa témporum varietáte Alexandrínam ecclésiam sanctíssime gubernávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-03",
    "reading": "Lectio 3\nIas 4:11-15 \n\n11 Nolíte detráhere altérutrum fratres. Qui détrahit fratri, aut qui iúdicat fratrem suum, détrahit legi, et iúdicat legem. Si autem iúdicas legem, non es factor legis, sed iudex.\n12 Unus est legislátor et iudex, qui potest pérdere et liberáre.\n13 Tu autem quis es, qui iúdicas próximum? Ecce nunc qui dícitis: Hódie, aut crástino íbimus in illam civitátem, et faciémus ibi quidem annum, et mercábimur, et lucrum faciémus:\n14 Qui ignorátis quid erit in crástino.\n15 Quæ est enim vita vestra? vapor est ad módicum parens, et deínceps exterminábitur; pro eo ut dicátis: Si Dóminus volúerit. Et: Si vixérimus, faciémus hoc, aut illud.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-04",
    "reading": "Lectio 3\nMónica, sancti Augustíni piíssima mater, uxórum et viduárum exémplar, fílium Manichǽum Mediolánum secúta, postquam assíduis oratiónibus, lácrimis et ieiúniis, ope Ambrósii epíscopi, eum Christo lucrifécit, cum ipso in Africam rédiens, ad Ostia Tiberína in febrim íncidit, et nono die placidíssime óbiit. De cuius morte mærens fílius dísserens subdit: Neque enim decére arbitrabámur funus illud quéstubus lacrimósis gemitibúsque celebráre, quia illa nec mísere, nec omníno moriebátur: hoc et documéntis morum eius, et fide non ficta rationibúsque certis tenebámus. Atque inde paulátim reducébam in prístinum sensum ancíllam tuam, conversationémque eius piam in te et sanctam, in nos blandam atque morígeram, qua súbito destitútus sum; et líbuit flere de illa et pro illa. Et si quis peccátum invénerit, flevísse me matrem óculis meis mórtuam, quæ me multos annos fléverat, ut óculis suis víverem, non irrídeat; sed pótius, si est grandi caritáte, pro peccátis meis fleat ipse ad te Patrem ómnium fratrum Christi tui. Eius corpus, in ecclésia sanctæ Aureæ prius sepúltum, póstea, Martíno quinto summo Pontífice, Romam translátum, in ecclésia sancti Augustíni honorífice cónditum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-05",
    "reading": "Lectio 3\nLéctio sancti Evangélii secúndum Ioánnem\nIoannes 16:23-30 \n\nIn illo témpore: Dixit Iesus discípulis suis: Amen, amen dico vobis: si quid petiéritis Patrem in nómine meo, dabit vobis. Et réliqua.\n \nHomilía sancti Augustíni Epíscopi\nTractatus 102 in Ioannem \n\nDómini verba nunc ista tractánda sunt: Amen, amen, dico vobis: Si quid petiéritis Patrem in nómine meo, dabit vobis. Iam dictum est in superióribus huius Domínici sermónis pártibus, propter eos, qui nonnúlla petunt a Patre in Christi nómine, nec accípiunt: non peti in nómine Salvatóris, quidquid pétitur contra ratiónem salútis. Non enim sonum litterárum ac syllabárum, sed quod sonus ipse signíficat, et quod eo sono recte ac veráciter intellégitur, hoc accipiéndus est dícere, cum dicit: In nómine meo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-06",
    "reading": "Lectio 3\n1 Pet 2:11-17 \n\n11 Caríssimi, óbsecro vos tamquam ádvenas et peregrínos abstinére vos a carnálibus desidériis, quæ mílitant advérsus ánimam,\n12 Conversatiónem vestram inter gentes habéntes bonam: ut in eo quod detréctant de vobis tamquam de malefactóribus, ex bonis opéribus vos considerántes, gloríficent Deum in die visitatiónis.\n13 Subiécti ígitur estóte omni humánæ creatúræ propter Deum: sive regi quasi præcellénti:\n14 Sive dúcibus tamquam ab eo missis ad vindíctam malefactórum, laudem vero bonórum:\n15 Quia sic est volúntas Dei, ut benefaciéntes obmutéscere faciátis imprudéntium hóminum ignorántiam:\n16 Quasi líberi, et non quasi velámen habéntes malítiæ libertátem, sed sicut servi Dei.\n17 Omnes honoráte: fraternitátem dilígite: Deum timéte: regem honorificáte.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-07",
    "reading": "Lectio 3\nStanisláus, apud Cracóviam nóbili génere natus, quem pii paréntes, per trigínta annos stériles, a Deo précibus impetrárunt, ab ineúnte ætáte futúræ sanctitátis spécimen dedit. Adoléscens in sacra cánonum et theologíæ doctrína multum profécit. Paréntibus mórtuis, amplum patrimónium paupéribus distríbuit, vitæ monásticæ desidério. Sed, Deo áliter disponénte, canónicus Cracoviénsis et concionátor factus a Lampérto epíscopo, in eius póstea locum, quamvis invítus, sufféctus est. Quo in múnere ómnium pastorálium virtútum laude, et præcípue misericórdia in páuperes enítuit. Bolesláum Polóniæ regem, sǽpius ob mores corrúptos frustra admónitum, a fidélium communióne remóvit. Qui idcírco iracúndia furens, mílites in ecclésiam immíttit, ut sanctum epíscopum confódiant; sed cum divínitus fuíssent depúlsi, ímpius rex sacerdótem Dei, Hóstiam immaculátam ad altáre offeréntem, sua manu obtrúncat. Multis miráculis Servi sui sanctitátem Deus declarávit post eius mortem, quibus permótus Innocéntius quartus illum in Sanctórum númerum rétulit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-08",
    "reading": "Lectio 3\nClarificátum a Patre Fílium nonnúlli accípiunt in hoc, quod ei non pepércit, sed pro nobis ómnibus trádidit eum. Sed si passióne clarificátus dícitur, quanto magis resurrectióne? Nam in passióne magis eius humílitas quam cláritas commendátur, Apóstolo teste, qui dicit: Humiliávit semetípsum, factus obédiens usque ad mortem, mortem autem crucis. Deínde séquitur, et de eius clarificatióne iam dicit: Propter quod et Deus illum exaltávit, et donávit ei nomen, quod est super omne nomen: ut in nómine Iesu omne genu flectátur, cæléstium, terréstrium, et infernórum. Et omnis lingua confiteátur, quia Dóminus Iesus Christus in glória est Dei Patris. Hæc est clarificátio Dómini nostri Iesu Christi, quæ ab eius resurrectióne sumpsit exórdium.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-09",
    "reading": "Lectio 3\nAct. 1:10-14 \n\n10 Cumque intueréntur in cælum eúntem illum, ecce duo viri astitérunt iuxta illos in véstibus albis,\n11 Qui et dixérunt: Viri Galilǽi, quid statis aspiciéntes in cælum? Hic Iesus qui assúmptus est a vobis in cælum, sic véniet, quemádmodum vidístis eum eúntem in cælum.\n12 Tunc revérsi sunt Ierosólymam a monte, qui vocátur Olivéti, qui est iuxta Ierúsalem, sábbati habens iter.\n13 Et cum introíssent in cœnáculum, ascendérunt ubi manébant Petrus et Ioánnes, Iacóbus et Andréas, Philíppus et Thomas, Bartholomǽus et Matthǽus, Iacóbus Alphǽi et Simon Zelótes, et Iudas Iacóbi.\n14 Hi omnes erant perseverántes unanímiter in oratióne cum muliéribus, et María Matre Iesu, et frátribus eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-10",
    "reading": "Lectio 3\nAntonínus, Floréntiæ honéstis paréntibus natus, ab ipsa puerítia egrégium futúræ sanctitátis spécimen exhíbuit. Annum agens sextum décimum, religiónem Prædicatórum ampléxus, cœpit exínde máximis virtútibus clarére. Singulári fuit abstinéntia, et virginitátem integérrime semper cóluit. In explicándis consíliis tantæ fuit dexteritátis, ut Antonínus consiliórum dicerétur. Ab Eugénio quarto Florentínus archiepíscopus renuntiátus, ægérrime tamen, nec nisi apostólicis minis perterrefáctus, ut episcopátum accíperet, acquiévit. In eo múnere prudéntia, pietáte, caritáte, mansuetúdine et sacerdotáli zelo excélluit. Omnes fere sciéntias, nullo adhíbito præceptóre, absolutíssimas dídicit, et multos insígnis doctrínæ libros scripsit. Obiit in Dómino sexto nonas maii, anno millésimo quadringentésimo quinquagésimo nono, et ab Hadriáno sexto in album Sanctórum fuit relátus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-11",
    "reading": "Lectio 3\nIas 1:12-16 \n\n12 Beátus vir qui suffert tentatiónem: quóniam cum probátus fúerit, accípiet corónam vitæ, quam repromísit Deus diligéntibus se.\n13 Nemo cum tentátur, dicat quóniam a Deo tentátur: Deus enim intentátor malórum est: ipse autem néminem tentat.\n14 Unusquísque vero tentátur a concupiscéntia sua abstráctus, et illéctus.\n15 Deínde concupiscéntia cum concéperit, parit peccátum: peccátum vero cum consummátum fúerit, génerat mortem.\n16 Nolíte ítaque erráre, fratres mei dilectíssimi.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-12",
    "reading": "Lectio 3\nLéctio sancti Evangélii secúndum Ioánnem\nIoannes 15:26-27;16:1-4 \n\nIn illo témpore: Dixit Iesus discípulis suis: Cum vénerit Paráclitus, quem ego mittam vobis a Patre, Spíritum veritátis, qui a Patre procédit, ille testimónium perhibébit de me. Et réliqua.\n \nHomilía sancti Augustíni Epíscopi\nTractatus 92 in Ioannem \n\nDóminus Iesus in sermóne, quem locútus est discípulis suis post cenam, próximus passióni, tamquam itúrus, et relictúrus eos præséntia corporáli, cum ómnibus autem suis usque in consummatiónem sǽculi futúrus præséntia spiritáli, exhortátus est eos ad perferéndas persecutiónes impiórum, quos mundi nómine nuncupávit. Ex quo tamen mundo étiam ipsos discípulos se elegísse dixit: ut scirent se Dei grátia esse, quod sunt; suis autem vítiis fuísse, quod fuérunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-13",
    "reading": "Lectio 3\nRobértus, Politiánus, e patrícia Bellarminórum gente, matrem pientíssimam hábuit Cýnthiam Cervíni, Marcélli Papæ secúndi sorórem. Exímia pietáte et castíssimis móribus ornátus, duodevigínti annórum adoléscens Societátem Iesu Romæ ingréssus est, in eáque, ad mortem usque religiosárum virtútum ómnibus exémplo fuit. Post philosophíæ currículum Floréntiam primum missus, tum Montem Regálem, Patávium et Lovánium, magístri et concionatóris múnere, nondum sacérdos, mirífice functus est. Lovánii prætérea, sacerdótio auctus, theologíam ita dócuit, ut theólogus per Európam claríssimus iam tum haberétur. Romam revocátus, theológicam controversiárum disciplínam in Collégio Románo trádidit, ubi étiam, vitæ spirituális magíster constitútus, angélicum iúvenem Aloísium per sanctitátis sémitas moderátus est. A Cleménte Papa octávo, frustra relúctans, in Patrum Cardinálium númerum cooptátus, et paulo post consecrátus Epíscopus, Capuánam Archidiœcésim triénnium sanctíssime rexit; quo múnere depósito, integérrimus ac fidelíssimus Summi Pontíficis consiliárius in Urbe degit, usque dum, prope octogenárius, die décima séptima Septémbris, anno millésimo sexcentésimo vigésimo primo pie in Dómino quiévit. Præter Controversiárum volúmina multa ália præcláre scripsit, inter quæ áureus catechésis libéllus exstat insígnis. Fortíssimum hunc cathólicæ veritátis propugnatórem Pius undécimus Póntifex Máximus in Sanctórum númerum rétulit atque universális Ecclésiæ Doctórem declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-14",
    "reading": "Lectio 3\n1 Ioannes 4:15-21 \n\n15 Quisquis conféssus fúerit quóniam Iesus est Fílius Dei, Deus in eo manet, et ipse in Deo.\n16 Et nos cognóvimus, et credídimus caritáti, quam habet Deus in nobis. Deus cáritas est: et qui manet in caritáte, in Deo manet, et Deus in eo.\n17 In hoc perfécta est cáritas Dei nobíscum, ut fidúciam habeámus in die iudícii: quia sicut ille est, et nos sumus in hoc mundo.\n18 Timor non est in caritáte: sed perfécta cáritas foras mittit timórem, quóniam timor pœnam habet: qui autem timet, non est perféctus in caritáte.\n19 Nos ergo diligámus Deum, quóniam Deus prior diléxit nos.\n20 Si quis díxerit: Quóniam díligo Deum, et fratrem suum óderit, mendax est. Qui enim non díligit fratrem suum quem vidit, Deum, quem non vidit, quómodo potest dilígere?\n21 Et hoc mandátum habémus a Deo: ut qui díligit Deum, díligat et fratrem suum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-15",
    "reading": "Lectio 3\nIoánnes Baptísta de la Salle, Rhemis claro génere ortus, adoléscens in Rheménsi academía lítteras ac philosophíam dídicit. Clericáli milítiæ adscríptus, sextodécimo ætátis anno inter canónicos Rheménses adscítus fuit, et póstea Parísiis in Sulpitiánum seminárium recéptus. Sacerdótio auctus, Sorórum a Iesu infánte, quæ puéllis educándis incúmbunt, régimen suscépit, quas prudentíssime moderátus est ac deféndit. Púeris de plebe religióne bonísque móribus informándis, post plúrimas contradictiónes, fundávit fratrum sodalitátem, quam a Scholis christiánis nuncupávit, a Benedícto décimo tértio deínde confirmátam. Abdicáto canonicátu, suísque bonis in páuperes erogátis, et fundáti a se institúti regímine ex humilitáte demísso, virtútibus et méritis onústus, obdormívit in Dómino, annos natus duo de septuagínta. Eum Leo Papa décimus tértius primo Beatórum catálogo inséruit, dein in album Sanctórum rétulit. Pius vero duodécimus ómnium magistrórum púeris adulescentibúsque instituéndis præcípuum apud Deum cæléstem Patrónum constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-16",
    "reading": "Lectio 3\nUbáldus, Eugúbii in Umbria nóbili génere natus, a primis annis pietáte et lítteris egrégie est institútus; iamque adoléscens, ut uxórem dúceret, sæpe tentátus, nunquam tamen a propósito servándæ virginitátis recéssit. Sacérdos efféctus, patrimónium suum paupéribus et ecclésiis distríbuit. Canonicórum regulárium órdinis sancti Augustíni institútum suscípiens, illud in pátriam tránstulit. Ab Honório secúndo summo Pontífice ecclésiæ Eugubínæ invítus præfícitur, et episcopális consecratiónis múnere decorátur. Factus forma gregis ex ánimo, de consuéta vivéndi ratióne nihil ádmodum immutávit, et in omni virtútum génere enítuit. Diútius infirmitátibus afflíctus, Deo indesinénter grátias agébat. Cum multis annis ecclésiam sibi commíssam summa cum laude gubernásset, sanctis opéribus et miráculis clarus, quiévit in pace.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-17",
    "reading": "Lectio 3\nPaschális Baylon, paupéribus piísque paréntibus in óppido Turris Formósæ in Aragónia natus puerítiam atque adolescéntiam in gregis custódia transégit. Póstea severióris vitæ institútum ampléxus, et órdini fratrum Minórum adscríptus, iúgiter cogitábat, qua se ratióne magis magísque Christo crucifíxo conformáret. Deíparam Vírginem, cuius clientélæ se ab ineúnte ætáte dicáverat, tamquam matrem filiálibus et cotidiánis obséquiis colébat. Erga Eucharístiam ténero et assíduo flagrávit devotiónis afféctu, quem defúnctus étiam retinére visus est, dum iacens in féretro, ad sacræ Hóstiæ elevatiónem bis óculos reserávit et clausit, magna ómnium, qui áderant, admiratióne. Méritis plenus migrávit ad Dóminum, anno millésimo quingentésimo nonagésimo secúndo. Eum Leo décimus tértius peculiárem cœ́tuum eucharisticórum, societatúmque ómnium a sanctíssima Eucharístia patrónum cæléstem declarávit et constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-18",
    "reading": "Lectio 3\nErgo invisibíliter vidétur. Nec, si non sit in nobis, potest esse in nobis eius sciéntia: sic enim a nobis vidétur in nobis et nostra consciéntia. Nam fáciem vidémus altérius, nostram vidére non póssumus: consciéntiam vero nostram vidémus, altérius non vidémus. Sed consciéntia nunquam est nisi in nobis: Spíritus autem Sanctus potest esse étiam sine nobis. Datur quippe ut sit et in nobis: sed vidéri et sciri, quemádmodum vidéndus et sciéndus est, non potest a nobis, si non sit in nobis. Post promissiónem Spíritus Sancti, ne quisquam putáret, quod ita eum Dóminus datúrus fúerit velut pro seípso, ut non et ipse cum eis esset futúrus, adiécit atque ait: Non relínquam vos órphanos, véniam ad vos. Quamvis ergo nos Fílius Dei suo Patri adoptáverit fílios, et eúndem Patrem nos volúerit habére per grátiam, qui eius Pater est per natúram: tamen étiam ipse circa nos patérnum afféctum quodámmodo demónstrat, cum dicit: Non relínquam vos órphanos.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-19",
    "reading": "Lectio 3\nEt Pater meus díliget eum, et ad eum veniémus, et mansiónem apud eum faciémus. Pensáte, fratres caríssimi, quanta sit ista dígnitas, habére in cordis hospítio advéntum Dei. Certe, si domum nostram quisquam dives aut prǽpotens amícus intráret, omni festinántia domus tota mundarétur, ne quid fortásse esset, quod óculos amíci intrántis offénderet. Tergat ergo sordes pravi óperis, qui Deo prǽparat domum mentis. Sed vidéte quid Véritas dicat: Veniémus, et mansiónem apud eum faciémus. In quorúmdam étenim corda venit, et mansiónem non facit: quia, per compunctiónem quidem, Dei respéctum percípiunt, sed tentatiónis témpore hoc ipsum quo compúncti fúerant, obliviscúntur; sicque ad perpetránda peccáta rédeunt, ac si hæc mínime planxíssent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-20",
    "reading": "Lectio 3\nSed dilexérunt, inquit, ténebras magis quam lucem. Ibi pósuit vim. Multi enim dilexérunt peccáta sua, multi conféssi sunt peccáta sua: quia qui confitétur peccáta sua, et accúsat peccáta sua, iam cum Deo facit. Accúsat Deus peccáta tua: si et tu accúsas, coniúngeris Deo. Quasi duæ res sunt, homo et peccátor. Quod audis homo, Deus fecit: quod audis peccátor, ipse homo fecit. Dele, quod fecísti, ut Deus salvet, quod fecit. Opórtet ut óderis in te opus tuum, et ames in te opus Dei. Cum autem cœ́perit tibi displicére quod fecísti, inde incípiunt bona ópera tua, quia accúsas mala ópera tua. Inítium óperum bonórum, conféssio est óperum malórum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-21",
    "reading": "Lectio 3\nQuid de istis dicam? Ecce ipsi pharisǽi legébant, et in eo quod legébant, Christum sonábant, ventúrum sperábant, et præséntem non agnoscébant. Iactábant se étiam ipsi inter Vidéntes, hoc est, inter sapiéntes, et negábant Christum, et non intrábant per óstium. Ergo et ipsi, si quos forte sedúcerent, mactándos et occidéndos, non liberándos sedúcerent. Et hos dimittámus. Videámus illos, si forte ipsi intrant per óstium, qui ipsíus Christi nómine gloriántur. Innumerábiles enim sunt, qui se Vidéntes non solum iactant, sed a Christo illuminátos vidéri volunt: sunt autem hærétici.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-22",
    "reading": "Lectio 3\nAríus crédidit creatúram, non eum traxit Pater; quia non consíderat Patrem, qui Fílium non credit æquálem. Quid dicis, o Ari? quid dicis, hærétice? quid loquéris? Quid est Christus? Non, inquit, Deus verus, sed quem fecit Deus verus. Non te traxit Pater; non enim intellexísti Patrem, cuius Fílium negas. Aliud cógitas, non est ipse Fílius: nec a Patre tráheris, nec ad Fílium tráheris. Aliud est enim Fílius, áliud quod tu dicis. Photínus dicit: Homo solum est Christus, non est et Deus. Qui sic credit, non Pater eum traxit. Quem traxit Pater? Illum qui dicit: Tu es Christus Fílius Dei vivi. Ramum víridem osténdis ovi, et trahis illam. Nuces púero demonstrántur, et tráhitur: et quod currit, tráhitur, amándo tráhitur, sine læsióne córporis tráhitur, cordis vínculo tráhitur. Si ergo ista, quæ inter delícias et voluptátes terrénas revelántur amántibus, trahunt, quóniam verum est, Trahit sua quemque volúptas; non trahit revelátus Christus a Patre? Quid enim fórtius desíderat ánima, quam veritátem?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-23",
    "reading": "Lectio 3\nSed hæc, ut secúndum lítteram de hospítii religióne venerábilis est forma præcépti: ita étiam de mystério senténtia cæléstis arrídet. Etenim cum domus elígitur, dignus hospes inquíritur. Videámus ígitur, ne forte Ecclésia præferénda designétur, et Christus. Quæ enim dígnior domus apostólicæ prædicatiónis ingréssu, quam sancta Ecclésia? Aut quis præferéndus magis ómnibus vidétur esse quam Christus, qui pedes suis laváre consuévit hospítibus: et quoscúmque sua recéperit domo, pollútis non patiátur habitáre vestígiis; sed maculósos licet vitæ prióris, in réliquum tamen dignétur mundáre procéssus? Hic est ígitur solus, quem nemo debet desérere, nemo mutáre. Cui bene dícitur: Dómine, ad quem íbimus? verba vitæ ætérnæ habes, et nos crédimus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-24",
    "reading": "Lectio 3\nDisce, qui iúdicas, ignóscere: disce, qui æger es, impetráre. Si grávium peccatórum diffídis véniam, ádhibe precatóres, ádhibe Ecclésiam, quæ pro te precétur, cuius contemplatióne, quod tibi Dóminus negáre posset, ignóscat. Et quamvis históriæ fidem non debeámus omíttere, ut vere paralýtici istíus corpus credámus esse sanátum: cognósce tamen interióris hóminis sanitátem, cui peccáta donántur. Cum Iudǽi ásserunt peccáta a solo Deo posse concédi, Deum útique eum confiténtur; suóque iudício perfídiam suam produnt, qui opus ástruunt, ut persónam negent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-25",
    "reading": "Lectio 3\nEt bene sábbato cœpit, ut ipsum se osténderet Creatórem, qui ópera opéribus intéxeret, et prosequerétur opus, quod ipse iam cœ́perat: ut si domum faber renováre dispónat, non a fundaméntis, sed a culmínibus íncipit sólvere vetustátem. Itaque ibi prius manum ádmovet, ubi ante desíerat: deínde a minóribus íncipit, ut ad maióra pervéniat. Liberáre a dǽmone et hómines, sed in verbo Dei possunt: resurrectiónem mórtuis imperáre, divínæ solíus est potestátis. Fortássis étiam in typo mulíeris illíus socrus Simónis et Andréæ, váriis críminum fébribus caro nostra languébat, et diversárum cupiditátum immódicis æstuábat illécebris. Nec minórem febrem amóris esse díxerim, quam calóris. Itaque illa ánimum, hæc corpus inflámmat. Febris enim nostra, avarítia est: febris nostra, libído est: febris nostra, luxúria est: febris nostra, ambítio est: febris nostra, iracúndia est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-26",
    "reading": "Lectio 3\nIsa 6:9-12 \n\n9 Et dixit: Vade, et dices pópulo huic: Audíte audiéntes, et nolíte intellégere: et vidéte visiónem, et nolíte cognóscere.\n10 Excǽca cor pópuli huius, et aures eius ággrava, et óculos eius claude, ne forte vídeat óculis suis, et áuribus suis áudiat, et corde suo intéllegat, et convertátur, et sanem eum.\n11 Et dixi: Usquequo, Dómine? Et dixit: Donec desoléntur civitátes absque habitatóre, et domus sine hómine, et terra relinquétur desérta,\n12 Et longe fáciet Dóminus hómines, et multiplicábitur quæ derelícta fúerat in médio terræ.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-27",
    "reading": "Lectio 3\nBeda présbyter, Girvi in Británniæ et Scótiæ fínibus ortus est. Mónachus factus, vitam sic instítuit, ut, dum se ártium et doctrinárum stúdiis totum impénderet, nihil umquam de regulári disciplína remítteret. Nullum fuit doctrínæ genus, in quo non esset diligentíssime versátus; sed præcípua illi cura fuit divinárum Scripturárum meditátio, ita ut, sacerdótio initiátus, sacros explanáre libros aggréssus sit; in quo sanctórum Patrum doctrínis ádeo inhǽsit, ut nihil proférret nisi illórum iudício comprobátum, eorúmdem étiam fere verbis usus. Otium perósus semper, ex lectióne ad oratiónem transíbat, ac vicíssim ex oratióne ad lectiónem. Emendándis fidélium móribus, fídei vindicándæ atque asseréndæ libros plures conscrípsit, quibus tantam sui apud omnes opiniónem fecit, ut eius scripta, eo adhuc vivénte públice in ecclésiis legeréntur. Ætáte demum et labóribus fractus, pie obdormívit in Dómino. Eum Leo décimus tértius universális Ecclésiæ Doctórem declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-28",
    "reading": "Lectio 3\nAugustínus, Romæ in Lateranénsi cœnóbio mónachus, a Gregório Magno cum sóciis mónachis fere quadragínta in Angliam missus est, anno quingentésimo nonagésimo séptimo. A rege Ethelbérto Cantuáriam, eius regni metrópolim, invitátus cum sóciis, prope eam oratórium exstrúxit. Cæléstis doctrínæ prædicatióne plerósque insulános ac regem ipsum ad christiánam fidem perdúxit, summa cum lætítia Berthæ, régiæ uxóris, quæ Christiána erat. Iussu Gregórii ordinátus epíscopus, Sedem Cantuariénsem instítuit, et ab eódem Pontífice usum pállii cum facultáte hierarchíæ in Anglia instituéndæ obtínuit. Máximis demum pro Christo exantlátis labóribus, cum Mellítum Londinénsi ecclésiæ præfecísset, Iustum Roffénsi, suæ Lauréntium, in cælum migrávit séptimo kaléndas iúnias, et sepúltus est in monastério sancti Petri, quod exínde Cantuariénsium antístitum et áliquot regum conditórium fuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-29",
    "reading": "Lectio 3\nMaría Magdaléna Floréntiæ illústri Pazziórum génere nata, fere ab incunábulis iter perfectiónis arrípuit. Decénnis perpétuam virginitátem vovit, susceptóque hábitu in monastério sorórum Carmelitárum, se ómnium virtútum exémplar prǽbuit. Adeo casta fuit, ut, quidquid puritátem lǽdere posset, pénitus ignoráverit. Tanto igne divíni amóris æstuábat, ut, ei feréndo impar, ingésta aqua pectus refrigeráre cogerétur. Caritáte erga próximum excélluit; nam sæpe noctes ducébat insómnes, vel obeúndis sorórum ministériis, vel inserviéndo infírmis occupáta, quarum aliquándo úlcera lambens sanávit. Illud frequénter in ore habébat: Pati, non mori. Tandem, diútino et gravi morbo exháusta, transívit ad Sponsum, anno millésimo sexcentésimo séptimo, expléto ætátis suæ quadragésimo primo. Eam Clemens nonus sanctárum Vírginum número adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-30",
    "reading": "Lectio 3\n1 Cor 11:27-32 \n\n27 Itaque quicúmque manducáverit panem hunc, vel bíberit cálicem Dómini indígne, reus erit córporis et sánguinis Dómini.\n28 Probet autem seípsum homo: et sic de pane illo edat, et de cálice bibat.\n29 Qui enim mandúcat et bibit indígne, iudícium sibi mandúcat et bibit, non diiúdicans corpus Dómini.\n30 Ideo inter vos multi infírmi et imbecílles, et dórmiunt multi.\n31 Quod, si nosmetípsos diiudicarémus, non útique iudicarémur.\n32 Dum iudicámur autem, a Dómino corrípimur, ut non cum hoc mundo damnémur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-05-31",
    "reading": "Lectio 3\nSir 24:24-30 \n\n24 Ego mater pulchræ dilectiónis, et timóris, et agnitiónis, et sanctæ spei.\n25 In me grátia omnis viæ et veritátis: in me omnis spes vitæ et virtútis.\n26 Transíte ad me, omnes qui concupíscitis me, et a generatiónibus meis implémini;\n27 Spíritus enim meus super mel dulcis, et heréditas mea super mel et favum.\n28 Memória mea in generatiónes sæculórum.\n29 Qui edunt me, adhuc esúrient, et qui bibunt me, adhuc sítient.\n30 Qui audit me non confundétur, et qui operántur in me non peccábunt: qui elúcidant me, vitam ætérnam habébunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-01",
    "reading": "Lectio 3\nAngela Merícia, piis orta paréntibus, a prima ætáte magna virtútum specímina dedit, cilício ac flagéllis frequénter usa, et oratióni indesinénter dédita. Patérnis bonis abdicátis, ac régulam tértii órdinis sancti Francísci ampléxa, evangélicam paupertátem virginitátis laudi coniúnxit, nullúmque pietátis offícium erga próximos omísit. Sacra Eucharístia frequentíssime refécta, tanta caritátis vi ferebátur in Deum, ut sǽpius extra sensus raperétur. Bríxiæ novam vírginum societátem sub certa disciplína sanctísque vivéndi régulis constítuit, quam sanctæ Ursulæ patrocínio ac nómine insignívit. Tandem prope septuagenária evolávit in cælum, anno Dómini millésimo quingentésimo quadragésimo, sexto kaléndas februárii. Cultum illi iámdiu exhíbitum Clemens Papa décimus tértius solémni decréto ratum hábuit et confirmávit. Pius vero Papa séptimus sanctárum Vírginum catálogo eam adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-02",
    "reading": "Lectio 3\nLéctio sancti Evangélii secúndum Lucam\nLuc 14:16-24 \n\nIn illo témpore: Dixit Iesus pharisǽis parábolam hanc: Homo quidam fecit cenam magnam, et vocávit multos. Et réliqua.\n \nHomilía sancti Gregórii Papæ\nHomilia 36 in Evangelia \n\nHoc distáre, fratres caríssimi, inter delícias córporis et cordis solet: quod corporáles delíciæ, cum non habéntur, grave in se desidérium accéndunt; cum vero ávide edúntur, comedéntem prótinus in fastídium per satietátem vertunt. At contra, spiritáles delíciæ, cum non habéntur, in fastídio sunt; cum vero habéntur, in desidério: tantóque a comedénte ámplius esuriúntur, quanto et ab esuriénte ámplius comedúntur. In illis appetítus placet, experiéntia dísplicet; in istis appetítus saturitátem, satúritas fastídium génerat: in istis autem appetítus saturitátem, satúritas appetítum parit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-03",
    "reading": "Lectio 3\n1 Reg 5:8-12 \n\n8 Et circumduxérunt arcam Dei Israël.\n9 Illis autem circumducéntibus eam, fiébat manus Dómini per síngulas civitátes interfectiónis magnæ nimis; et percutiébat viros uniuscuiúsque urbis a parvo usque ad maiórem.\n10 Misérunt ergo arcam Dei in Accaron. Cumque venísset arca Dei in Accaron, exclamavérunt Accaronítæ dicéntes: Adduxérunt ad nos arcam Dei Israël, ut interfíciat nos et pópulum nostrum.\n11 Misérunt ítaque et congregavérunt omnes sátrapas Philisthinórum, qui dixérunt: Dimíttite arcam Dei Israël, et revertátur in locum suum et non interfíciat nos cum pópulo nostro.\n12 Fiébat enim pavor mortis in síngulis úrbibus et gravíssima valde manus Dei.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-04",
    "reading": "Lectio 3\nFrancíscus, dictus ántea Ascánius, ex nóbili família Carácciolo, in óppido sanctæ Maríæ de Villa in Aprútio ortus est. Adoléscens gráviter ægrótans státuit sese prorsus Dei proximíque mancipáre servítio. Neápolim proféctus et sacerdótio initiátus, contemplatióni lucrandísque animábus se totum devóvit, ac extrémo supplício damnátis hortatórem se prǽbuit assíduum. Ioánni Augustíno Adórno et Fabrício Carácciolo, mira Dei dispositióne, adiúnctus, Clericórum regulárium Minórum órdinem instítuit, áddito ad tria consuéta áltero de non ambiéndis dignitátibus voto; quem, post óbitum Adórni, sanctíssime rexit, et summo stúdio per Hispániam et Itáliam propagávit. Erga sanctíssimæ Eucharístiæ sacraméntum tanto æstuábat afféctu, ut noctes pene íntegras in eius adoratióne impénderet; quod pium exercítium, véluti sui órdinis tésseram, perpétuo in eo servándum constítuit. Tandem prophetíæ dono et córdium scrutatióne ditátus, quadragésimum quartum annum agens, in óppido Agnóni in Aprútio letháli febre corréptus, in Dómino obdormívit prídie nonas iúnii, anno millésimo sexcentésimo octávo. Sacrum eius corpus, Neápolim delátum, in ecclésia sui órdinis cónditum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-05",
    "reading": "Lectio 3\nBonifátius, ántea Winfrídus appellátus, apud Anglos natus est exeúnte sǽculo séptimo. Monastérium ingréssus et sacerdótio auctus, magno animárum lucro in prædicatóris múnere est versátus. Zelo augéndæ fídei accénsus, apud Frísones Evangélium prædicávit. In Angliam revérsus, cum per biénnium monastério sanctíssime præfuísset, superióris múnere abdicáto, Romam se cóntulit, ubi a Gregório secúndo Bonifátii nomen accépit, et in Germániam missus, Thuríngiæ Saxoniǽque pópulis Christum annuntiávit. Ad Frísones revérsus, cum sancto Willibrórdo, magno fructu Evangélium prædicávit. Mox Romam accersítus, episcopáli dignitáte insignítur, et in Germániam íterum proféctus, Hássiam et Thuríngiam ab idololatríæ relíquiis pénitus expurgávit. Sedis apostólicæ legátus creátus et Moguntínus archiepíscopus, plures eréxit et, per se vel per discípulos, administrávit ecclésias. Frisónibus demum ad idololatríam relápsis Evangélium prædicáre rursus aggréssus, cum Eóbano coëpíscopo multísque áliis, iuxta Bornam flúvium cruénta cæde perémptus, martýrii palmam accépit. Eius corpus in Fuldénsi monastério cónditum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-06",
    "reading": "Lectio 3\nNorbértus, nobilíssimis paréntibus natus, adoléscens liberálibus disciplínis erudítus, in ipsa póstea imperatóris aula, spretis mundi illécebris, ecclesiásticæ milítiæ adscríbi vóluit. Sacris initiátus, prædicatióni verbi Dei se totum dedit. Innúmeros hæréticos ad fidem, peccatóres ad pœniténtiam, dissidéntes ad pacem et concórdiam revocávit. Desértum locum, qui Præmonstrátus dicebátur, in Laudunénsi diœcési sibi delégit; ibíque, trédecim sóciis aggregátis, Præmonstraténsem órdinem instítuit, qui mirífice propagátus est. Archiepíscopus Magdeburgénsis, licet relúctans, creátus, ecclesiásticam disciplínam, cælibátum præsértim, constánter propugnávit. Rhemis in concílio Innocéntium secúndum egrégie adiúvit, et Romam cum áliis epíscopis proféctus, schisma Petri Leónis compréssit. Magdebúrgi obdormívit in Dómino, anno salútis millésimo centésimo trigésimo quarto, die sexta iúnii.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-07",
    "reading": "Lectio 3\nIer 31:1-3; 31:31-33 \n\n1 In témpore illo, dicit Dóminus, ero Deus univérsis cognatiónibus Israël, et ipsi erunt mihi in pópulum.\n2 Hæc dicit Dóminus: Invénit grátiam in desérto pópulus qui remánserat a gládio; vadet ad réquiem suam Israël.\n3 Longe Dóminus appáruit mihi. Et in caritáte perpétua diléxi te: ídeo attráxi te, míserans.\n31 Ecce dies vénient, dicit Dóminus: et fériam dómui Israël et dómui Iuda fœdus novum:\n32 Non secúndum pactum, quod pépigi cum pátribus eórum in die, qua apprehéndi manum eórum, ut edúcerem eos de Terra Ægýpti: pactum quod írritum fecérunt, et ego dominátus sum eórum, dicit Dóminus.\n33 Sed hoc erit pactum, quod fériam cum domo Israël: post dies illos dicit Dóminus: Dabo legem meam in viscéribus eórum, et in corde eórum scribam eam: et ero eis in Deum, et ipsi erunt mihi in pópulum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-08",
    "reading": "Lectio 3\nSermo sancti Bernárdi Abbátis\nDe Verbis Apocalypsis cap. 12, Signum magnum \n\nVeheménter quidem nobis, dilectíssimi, vir unus et múlier una nocuére; sed, grátias Deo, per unum nihilóminus virum et mulíerum unam ómnia restaurántur, nec sine magno fǽnore gratiárum. Neque enim sicut delíctum, ita et donum; sed excédit damni æstimatiónem benefícii magnitúdo. Sic nimírum prudentíssimus et clementíssimus ártifex, quod quassátum fúerat, non confrégit, sed utílius omníno refécit, ut vidélicet nobis novum formáret Adam ex véteri, Hevam transfúnderet in Maríam.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-09",
    "reading": "Lectio 3\nLéctio sancti Evangélii secúndum Lucam\nLuc 15:1-10 \n\nIn illo témpore: Erant appropinquántes ad Iesum publicáni et peccatóres, ut audírent illum. Et réliqua.\n \nHomilía sancti Gregórii Papæ\nHomilia 34 in Evangelium, n. 2-3, post initium \n\nAudístis in lectióne evangélica, fratres mei, quia peccatóres et publicáni accessérunt ad Redemptórem nostrum; et non solum ad colloquéndum, sed étiam ad convescéndum recépti sunt. Quod vidéntes pharisǽi dedignáti sunt. Ex qua re collígite quia vera iustítia compassiónem habet, falsa iustítia dedignatiónem. Quamvis et iusti sóleant recte peccatóribus dedignári: sed áliud est quod ágitur typho supérbiæ, áliud quod zelo disciplínæ.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-10",
    "reading": "Lectio 3\nMargaríta, ex régia Anglórum stirpe in Hungária nata, post exáctam summa cum pietáte puerítiam, una cum genitóre, qui a sancto Eduárdo pátruo, Anglórum rege, ad patérni regni fastígium vocabátur, in Angliam, dein in Scótiam venit. Ibi, cum ex matris império Scotórum regi Malchólmo tértio nupsísset, sanctimóniæ et pietátis opéribus annis trigínta toti regno prófuit. Máxima erat in ea vitæ austéritas et flagrantíssimum erga próximos caritátis stúdium, præsértim in egénos; pro quibus aléndis non semel exháusit ærárium. Demum acerbis dolóribus et diutúrno morbo patientíssime tolerátis, ánimam Deo réddidit sextodécimo caléndas decémbris. Quo témporis moménto fácies eius, mácie ac pallóre fœdáta, insólita quadam venustáte reflóruit. Cleméntis décimi auctoritáte in Scótiæ patrónam accépta, ubíque terrárum religiosíssime cólitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-11",
    "reading": "Lectio 3\nBárnabas Levítes, Cyprius génere, cum Paulo Apóstolo ordinátus est ad prædicándum Iesu Christi Evangélium. Is, agro véndito quem habébat, redáctam ex eo pecúniam áttulit Apóstolis. Missus Antiochíam prædicatiónis causa, multos ibi ad Christi fidem convérsos suis hortatiónibus confirmávit. Inde proféctus cum eódem Paulo, multas urbes regionésque summa cum audiéntium utilitáte peragrávit. Postrémo, digréssus a Paulo, una cum Ioánne, qui cognominátus est Marcus, navigávit in Cyprum, ibíque, séptimo Nerónis anno, ad apóstolici múneris laudem martýrii corónam adiúnxit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-12",
    "reading": "Lectio 3\nIoánnem, Sahagúni in Hispánia, nóbili génere natum, paréntes cum diu prole caruíssent, piis opéribus et oratiónibus a Deo impetrárunt. Ab ineúnte ætáte futúræ sanctitátis indícia prǽbuit. Présbyter ordinátus, ut Deo quiétius servíret, omnes ecclesiásticos provéntus, quibus mérito auctus fúerat, sponte dimísit. Salmánticæ, cum in gravíssimum morbum incidísset, arctióris disciplínæ voto se obstrínxit, quod ut rédderet, ad cœnóbium sancti Augustíni, severióri disciplína tum máxime florens, se cóntulit; in quo admíssus, virtútibus omnis provectióres anteíbat. Salmanticénses cives, cruéntis factiónibus exagitátos, tum conciónibus tum privátis collóquiis ac vitæ sanctitáte, ad tranquillitátem redúxit, non semel a præsénti discrímine divínitus liberátus. Christum Dóminum, dum Sacrum fáceret, præséntem contuéri, ábdita cordis inspícere, ac futúra præsagíre frequens illi fuit. Dénique, mortis die prænuntiáto, sanctíssime ex hac vita migrávit, multis ante et post óbitum miráculis gloriósus. Quibus rite probátis, Alexánder octávus Sanctórum número eum adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-13",
    "reading": "Lectio 3\nAntónius, Ulyssipóne in Lusitánia honéstis piísque ortus paréntibus, adoléscens institútum canonicórum regulárium suscépit; sed, martýrii desidério incénsus, ad Franciscánum órdinem transívit. Ad Saracénos missus, et advérsa valetúdine redíre coáctus, vi ventórum in Sicíliam delátus est. Mox sacris ordínibus initiátus et prædicatóris múnere fungens, tantam sui admiratiónem commóvit, ut ad sacras lítteras interpretándas Bonóniæ et álibi vocátus sit, fratrum suórum stúdiis fúerit præféctus, et arca Testaménti atque hǽresum málleus merúerit appellári. Multis autem peragrátis provínciis, anno ante óbitum Patávium venit, ubi illústria sanctitátis suæ monuménta relíquit. Méritis et miráculis clarus obdormívit in Dómino idibus iúnii, anno salútis millésimo ducentésimo trigésimo primo, ætátis suæ trigésimo sexto, et a summo Pontífice Pio duodécimo universális Ecclésiæ Doctor fuit declarátus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-14",
    "reading": "Lectio 3\nBasilíus, nóbilis Cáppadox, Athénis una cum Gregório Nazianzéno, eius amicíssimo, sæculáribus lítteris, deínde in monastério sacris mirabíliter erudítus, eum brevi cursum fecit ad omnem doctrínæ et morum excelléntiam, ut inde Magni cognómen invénerit. Ad prædicándum Iesu Christi Evangélium in Pontum accersítus, eam provínciam ad viam salútis revocávit; mox ab Eusébio Cæsaréæ epíscopo ad erudiéndam eam civitátem adiútor adhibétur, in cuius locum póstea succéssit. Is Fílium Patri consubstantiálem esse in primis deféndit, ac Valéntem imperatórem, sibi irátum et exsílium minitántem, miráculis ádeo flexit, ut a senténtia discédere coégerit. Abstinéntia et continéntia fuit admirábili; in oratióne assíduus, in ea sæpe totam noctem consumébat. Monastériis exstrúctis, ita monachórum institútum temperávit, ut solitáriæ atque actuósæ vitæ utilitátis præcláre simul coniúngeret. Multa erudíte scripsit; ac nemo, teste Gregório Nazianzéno, sacræ Scriptúræ libros vérius aut ubérius explicávit. Obiit kaléndis ianuárii.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-15",
    "reading": "Lectio 3\nSermo sancti Bernárdi Abbátis\nDe Verbis Apocalypsis cap. 12, Signum magnum \n\nVeheménter quidem nobis, dilectíssimi, vir unus et múlier una nocuére; sed, grátias Deo, per unum nihilóminus virum et mulíerum unam ómnia restaurántur, nec sine magno fǽnore gratiárum. Neque enim sicut delíctum, ita et donum; sed excédit damni æstimatiónem benefícii magnitúdo. Sic nimírum prudentíssimus et clementíssimus ártifex, quod quassátum fúerat, non confrégit, sed utílius omníno refécit, ut vidélicet nobis novum formáret Adam ex véteri, Hevam transfúnderet in Maríam.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-16",
    "reading": "Lectio 3\nLéctio sancti Evangélii secúndum Lucam\nLuc 5:1-11 \n\nIn illo témpore: Cum turbæ irrúerent in Iesum, ut audírent verbum Dei, et ipse stabat secus stagnum Genésareth. Et réliqua.\n \nHomilía sancti Ambrósii Epíscopi\nLiber 4 in Lucæ cap. 5 prope finem libri \n\nUbi Dóminus multis impartívit varia génera sanitátum, nec témpore, nec loco pótuit ab stúdio sanándi turba cohibéri. Vesper incúbuit sequebántur: stagnum occúrrit, urgébant: et ídeo ascéndit in Petri navim. Hæc est illa navis, quæ adhuc secúndum Matthǽum flúctuat, secúndum Lucam replétur píscibus: ut et princípia Ecclésiæ fluctuántis, et posterióra exuberántis agnóscas. Pisces enim sunt, qui hanc enávigant vitam. Ibi adhuc discípulis Christus dormit, hic prǽcipit; dormit enim tépidis, perféctis vígilat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-17",
    "reading": "Lectio 3\nGregórius Barbadícus, Venétiis perantíqua família ortus, utriúsque iuris láuream in Archigymnásio Patavíno magna cum laude est adéptus. Undevigésimum annum agens, cum ad Monasteriénsem pacis Convéntum proféctus esset, legáto pontifício Fábio Chísio adhortánte, ecclesiásticæ milítiæ nomen dare constítuit. Sacris initiátus, ab eódem Chísio, Alexándri séptimi nómine ad Pontificátum assúmpto, Bergomátium epíscopus primum, mox, Cardinálium Collégio cooptátus, ad sedem Patavínam elígitur. In episcopáli múnere obeúndo, sancto Cárolo Borromǽo sibi exémplo propósito, ad extrémum usque spíritum adlaborávit ut, Sacrosánctæ Tridentínæ Sýnodi mónitis et decrétis inníxus, evélleret vítia, virtútes indúceret. In utráque diœcési Seminárium amplificávit, Patavínum præsértim bibliothéca auxit ac typographía, qua libri quoque ederéntur inter pópulos próximi Oriéntis vulgándi. Catechéticam instructiónem eníxe fovit, et síngulos diœcésis pagos, docéndo et hortándo, álacer peragrávit. Caritátis opéribus ac vitæ sanctitáte refúlsit, in egénos et páuperes ádeo liberális ut domésticam quoque supelléctilem, vestes ac lectum in eórum auxílium erogáverit. Dénique, post brevem lethálem morbum, plácide obdormívit in Dómino décimo quarto kaléndas iúlias, anno millésimo sexcentésimo nonagésimo séptimo. Quem, méritis ac virtútibus clarum, Clemens décimus tértius Beatórum, Ioánnes vero vigésimus tértius Sanctórum número accénsuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-18",
    "reading": "Lectio 3\nEphræm, génere Syrus, Nisibéno patre natus est. Adhuc iúvenis ad sanctum Iacóbum epíscopum se cóntulit, a quo baptizátus, brevi ita sanctitáte et doctrína profécit, ut in schola Nísibi, Mesopotámiæ urbe, florénte magíster fúerit constitútus. Edessénæ ecclésiæ diáconus ordinátus et ob humilitátem sacerdótium recúsans, ómnium virtútum splendóre enítuit, et pietátem et religiónem vera sapiéntiæ professióne sibi comparáre satégit. Univérsa illíus ópera, tam spléndido doctrínæ lúmine reférta, effecérunt, ut idem Sanctus, adhuc vivens, tamquam Ecclésiæ Doctor, magno honóre hábitus fúerit. In mirífica ac pia devotióne erga Vírginem Immaculátam primum excélluit. Méritis plenus, Edéssæ in Mesopotámia, décimo quarto kaléndas iúlii, decéssit sub Valénte príncipe: eúmque Benedíctus Papa décimus quintus, ex Sacrórum Rítuum Congregatiónis consúlto, universális Ecclésiæ Doctórem declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-19",
    "reading": "Lectio 3\nIuliána, ex nóbili Falconéria família, ab incunábulis, vagiéntibus lábiis suavíssima Iesu et Maríæ nómina ultro proférre audíta est. Expléto nondum décimo quinto ætátis anno, re familiári, licet opulénta, terrenísque núptiis posthábitis, Deo virginitátem in mánibus dívi Philíppi Benítii solémniter vovit, et ab eo ómnium prima religiósum Mantellatárum, quas vocant, hábitum sumpsit. Cum vero eius exémplum plúrimæ ex nobilióribus féminis sequeréntur, et mater fíliæ sese instituéndam dedísset, Iuliána órdinem Mantellatárum instítuit. Mira humilitáte, assíduo oratiónis stúdio, singulári abstinéntia excélluit. Cum ob advérsam valetúdinem cibum cápere ac retinére nullo modo posset, ideóque ab Eucharística mensa arcerétur, sacerdótem rogávit, ut allátum divínum Panem, quem ore súmere nequíbat, péctori saltem extérius admovéret. Quod cum sacérdos præstitísset, íllico divínus Panis dispáruit, et Iuliána ridénti vultu exspirávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-20",
    "reading": "Lectio 3\n1 Reg 19:8-10 \n\n8 Motum est autem rursum bellum, et egréssus David pugnávit advérsum Philísthiim percussítque eos plaga magna, et fugérunt a fácie eius.\n9 Et factus est spíritus Dómini malus in Saul. Sedébat autem in domo sua et tenébat lánceam; porro David psallébat manu sua.\n10 Nisúsque est Saul confígere David láncea in paríete, et declinávit David a fácie Saul; láncea autem, casso vúlnere, perláta est in paríetem. Et David fugit et salvátus est nocte illa.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-21",
    "reading": "Lectio 3\nAloísius, Ferdinándi Gonzágæ Castelliónis Stiverórum marchiónis fílius, festináto propter vitæ perículum baptísmo, prius cælo quam terris nasci visus, primam illam grátiam tam constánter retínuit, ut in ea confirmátus crederétur. Novénnis Floréntiæ ante aram beátæ Vírginis, quam paréntis loco semper hábuit, perpétuam virginitátem vovit; eámque, insígni Dei benefício, nulla mentis aut córporis pugna tentátam servávit, homo proptérea sine carne, aut ángelus in carne mérito appellátus. Avíti principátus iure in fratrem transmísso, societáti Iesu Romæ se adiúnxit. In tirocínio ipso ómnium virtútum magíster habéri cœpit. In eo Dei amor erat tam ardens, ut corpus étiam sensim absúmeret. Mira étiam próximos caritáte ampléxus, in públicis, quibus alácriter ministrábat, nosocomíis contagiósam luem traxit. Qua lente consúmptus, undécimo kaléndas iúlii, ætátis anno quarto et vigésimo iam inchoáto, migrávit in cælum. Quem Benedíctus décimus tértius inter Sanctos rétulit, atque innocéntiæ et castitátis exémplar simul et patrónum studiósæ præsértim iuventúti dedit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-22",
    "reading": "Lectio 3\nPaulínus, anno reparátæ salútis trecentésimo quinquagésimo tértio a claríssima cívium Romanórum família Burdígalæ natus, senatória dignitáte potítus est. Nolæ consul renuntiátus, divíno lúmine tactus consulátum dimísit, et, Burdígalam revérsus, a beáto Delphíno baptizátus est. Dein, bonórum quibus abundábat prétio paupéribus distribúto, in Hispániam secéssit, ubi présbyter ordinátur. Nolam cum rediísset, penes sancti Felícis sepúlcrum monastérium cóndidit, sociísque adscítis, cœnobíticam vitam eámque arctíssimam est aggréssus. Percrebrescénte eius sanctimóniæ fama, ad Nolánum episcopátum evéhitur, quo in múnere admiránda pietátis, patiéntiæ ac potíssimum caritátis exémpla relíquit. Multa ad sacram doctrínam pertinéntia scripsit, atque ínsuper eloquéntiæ et poéseos laude excélluit. Vastáta a Gothis Campánia, facultátes omnes in aléndos páuperes et captívos rediméndos cóntulit. Póstea vero, Vándalis eásdem regiónes infestántibus, cum nil ámplius erogándum habéret, se ipsum pro fílio cuiúsdam víduæ in servitútem trádidit, et in Africam ductus est. Tandem, Dei ope libertáte donátus, Nolæ placidíssimo éxitu obdormívit in Dómino.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-23",
    "reading": "Lectio 3\nLéctio sancti Evangélii secúndum Matthǽum\nMatt 5:20-24 \n\nIn illo témpore: Dixit Iesus discípulis suis: Nisi abundáverit iustítia vestra plus quam scribárum et pharisæórum, non intrábitis in regnum cælórum. Et réliqua.\n \nHomilía sancti Augustíni Epíscopi\nLiber 1 de Sermóne Dómini in monte, cap. 9 \n\nIustítia pharisæórum est, ut non occídant: iustítia eórum, qui intratúri sunt in regnum cælórum, ut non irascántur sine causa. Mínimum est ergo, non occídere; et qui illud sólverit, mínimus vocábitur in regno cælórum. Qui autem illud impléverit, ut non occídat, non contínuo magnus erit, et idóneus regno cælórum; sed tamen ascéndit áliquem gradum: perficiétur autem, si nec irascátur sine causa; quod si perfécerit, multo remótior erit ab homicídio. Quaprópter qui docet ut non irascámur, non solvit legem ne occidámus, et in corde, dum non iráscimur, innocéntiam custodiámus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-24",
    "reading": "Lectio 3\nIer 1:17-19 \n\n17 Tu ergo accínge lumbos tuos, et surge, et lóquere ad eos ómnia quæ ego præcípio tibi. Ne formídes a fácie eórum: nec enim timére te fáciam vultum eórum.\n18 Ego quippe dedi te hódie in civitátem munítam, et in colúmnam férream, et in murum ǽreum, super omnem terram, régibus Iuda, princípibus eius, et sacerdótibus, et pópulo terræ.\n19 Et bellábunt advérsum te, et non prævalébunt: quia ego tecum sum, ait Dóminus, ut líberem te.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-25",
    "reading": "Lectio 3\nGuliélmus, nobílibus paréntibus Vercéllis natus, vix quartum décimum ætátis annum expléverat, cum Compostellánam peregrinatiónem miro spíritu pœniténtiæ ac pietátis ardóre perégit. Dein, nova peregrinatióne ad Christi Dómini sepúlcrum frustra tentáta, in solitário monte inter assíduas preces, vigílias et ieiúnia per biénnium delítuit. Cum cæco lumen restituísset, hóminum existimatiónem fúgiens monastérium in Virgiliáni montis, quod deínde Vírginis est appellátum, loco áspero et inaccésso exædíficat; ibi sócios ascíscit, eósque certis légibus, ex beáti Benedícti institútis magna ex parte desúmptis, verbo et sanctíssimæ vitæ exémplis infórmat. Aliis deínde monastériis eréctis, clárior in dies Guliélmi facta sánctitas multos ad eum úndique viros perdúcit, frequéntium étiam miraculórum fama alléctos. Demum, témpore sui óbitus prænuntiáto, obdormívit in Dómino anno salútis millésimo centésimo quadragésimo secúndo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-26",
    "reading": "Lectio 3\nIoánnes et Paulus, fratres Románi, cum facultátes a Constántia, Constantíni fília, cui pie fidelitérque servíerant, sibi relíctas in Christi páuperes distribúerent, a Iuliáno Apóstata in númerum familiárium suórum invitáti, líbere negavérunt se apud eum esse velle, qui a Iesu Christo defecísset. Quare præfinítum est eis spátium decem diérum, ut Ióvi sacrificáre induceréntur; quod scelus patráre cum constantíssime recusássent. Terentiáno iúdice, abscíssis domi capítibus martýrii palmam meruérunt. Eórum gloriósus éxitus, a spirítibus immúndis est pervulgátus, qui multórum vexábant córpora; in quibus Terentiáni fílius, et ipse oppréssus a dǽmone, ad sepúlcrum Mártyrum liberátus est. Quo miráculo et is in Christum crédidit, et eius pater Terentiánus; a quo étiam horum beatórum Mártyrum vita scripta esse dícitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-27",
    "reading": "Lectio 3\n2 Reg 6:8-12 \n\n8 Contristátus est autem David eo quod percussísset Dóminus Ozam; et vocátum est nomen loci illíus: Percússio Ozæ, usque in diem hanc.\n9 Et extímuit David Dóminum in die illa, dicens: Quómodo ingrediétur ad me arca Dómini?\n10 Et nóluit divértere ad se arcam Dómini in civitátem David; sed divértit eam in domum Obédedom Gethǽi.\n11 Et habitávit arca Dómini in domo Obédedom Gethǽi tribus ménsibus, et benedíxit Dóminus Obédedom et omnem domum eius.\n12 Nuntiatúmque est regi David quod benedixísset Dóminus Obédedom, et ómnia eius, propter arcam Dei. Abiit ergo David et addúxit arcam Dei de domo Obédedom in civitátem David cum gáudio.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-28",
    "reading": "Lectio 3\nMérito dícitur Petro: díligis me, et respóndet, amo te, eíque refértur, pasce agnos meos, et hoc íterum, hoc tértio. Ubi étiam demonstrátur unum atque idem esse amórem et dilectiónem; nam étiam Dóminus novíssime non ait, díligis me, sed amas me. Non ergo nos, sed ipsum amémus, et in pascéndis óvibus eius ea quæ sunt eius, non ea quæ sunt nostra, quærámus. Néscio enim quo inexplicábili modo, quisquis seípsum, non Deum amat, non se amat: et quisquis Deum, non seípsum, amat, ipse se amat. Qui enim non potest vívere de se, móritur útique amándo se: non ergo se amat, qui ne vivat se amat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-29",
    "reading": "Lectio 3\nAct 3:11-16 \n\n11 Cum tenéret autem Petrum et Ioánnem, cucúrrit omnis pópulus ad eos ad pórticum, quæ appellátur Salomónis, stupéntes.\n12 Videns autem Petrus, respóndit ad pópulum: Viri Israëlítæ, quid mirámini in hoc, aut nos quid intuémini, quasi nostra virtúte aut potestáte fecérimus hunc ambuláre?\n13 Deus Abraham, et Deus Isaac, et Deus Iacob, Deus patrum nostrórum glorificávit Fílium suum Iesum, quem vos quidem tradidístis et negástis ante fáciem Piláti, iudicánte illo dimítti.\n14 Vos autem Sanctum et Iustum negástis, et petístis virum homicídam donári vobis:\n15 Auctórem vero vitæ interfecístis, quem Deus suscitávit a mórtuis, cuius nos testes sumus.\n16 Et in fide nóminis eius, hunc, quem vos vidístis et nostis, confirmávit nomen eius: et fides, quæ per eum est, dedit íntegram sanitátem istam in conspéctu ómnium vestrum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-06-30",
    "reading": "Lectio 3\nLéctio sancti Evangélii secúndum Marcum\nMarc 8:1-9 \n\nIn illo témpore: Cum turba multa esset cum Iesu nec habérent quod manducárent, convocátis discípulis, ait illis: Miséreor super turbam, quia ecce iam tríduo sústinent me nec habent quod mandúcent. Et réliqua.\n \nHomilía sancti Ambrósii Epíscopi\nLiber 6 in Lucæ cap. 9, post initium \n\nPosteáquam illa, quæ Ecclésiæ typum accépit, a fluxu curáta est sánguinis, posteáquam Apóstoli ad evangelizándum regnum Dei sunt destináti, grátiæ cæléstis impartítur aliméntum. Sed quibus impartiátur, advérte. Non otiósis, non in civitáte, quasi in synagóga vel sæculári dignitáte residéntibus; sed inter desérta quæréntibus Christum. Qui enim non fastídiunt, ipsi excipiúntur a Christo, et cum ipsis lóquitur Dei Verbum, non de sæculáribus, sed de regno Dei. Et si qui corporális gerunt úlcera passiónis, his medicínam suam libénter indúlget.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-01",
    "reading": "Lectio 3\nHeb 10:19-24 \n\n19 Habéntes ítaque, fratres, fidúciam in intróitu sanctórum in sánguine Christi,\n20 Quam initiávit nobis viam novam, et vivéntem per velámen, id est, carnem suam,\n21 Et sacerdótem magnum super domum Dei:\n22 Accedámus cum vero corde in plenitúdine fídei, aspérsi corda a consciéntia mala, et ablúti corpus aqua munda,\n23 Teneámus spei nostræ confessiónem indeclinábilem (fidélis enim est qui repromísit),\n24 Et considerémus ínvicem in provocatiónem caritátis, et bonórum óperum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-02",
    "reading": "Lectio 3\nCant 2:13-17 \n\n13 Surge, amíca mea, speciósa mea, et veni,\n14 Colúmba mea, in foramínibus petræ, in cavérna macériæ, osténde mihi fáciem tuam, sonet vox tua in áuribus meis: vox enim tua dulcis, et fácies tua decóra.\n15 Cápite nobis vulpes párvulas, quæ demoliúntur víneas; nam vínea nostra flóruit.\n16 Diléctus meus mihi, et ego illi, páscitur inter lília,\n17 Donec aspíret dies, et inclinéntur umbræ. Revértere; símilis esto, dilécte mi, cápreæ hinnulóque cervórum super montes Bether.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-03",
    "reading": "Lectio 3\nIrenǽus, non longe ab urbe Smyrna natus, iam inde a púero sese Polycárpo, Ioánnis Evangelístæ discípulo eidémque epíscopo Smyrnæórum, tradíderat in disciplínam. Polycárpo in cælum martýrii glória subláto, cum incredíbili stúdio flagráret discéndi quæ dógmata depósiti loco custodiénda céteri accepíssent, quos Apóstoli institúerant; horum quam pótuit plures convénit, quæque ab iísdem audívit, mémori mente ténuit, ea deínceps opportúne advérsus hǽreses allatúrus. In Gálliam proféctus, Ecclésiæ Lugdunénsis présbyter a Photíno epíscopo est constitútus; cui cum successísset, tam felíciter munus óbiit episcopátus, ut sapiéntia, oratióne exemplóque suo non modo brevi cives lugdunénses omnes, sed multos étiam aliárum Galliárum úrbium íncolas superstitiónem atque errórem abiecísse, dedisséque christiánæ milítiæ nómina víderit. Multa scripsit, quorum magna pars intércidit iniúria témporum. Exstant eius advérsus hǽreses libri quinque, in quorum tértio libro grave imprímis atque præclárum de Romána Ecclésia, deque illíus episcopórum successióne, divínæ traditióni fidéli, perpétua, certíssima custóde, testimónium dixit. Atque ad hanc, dixit, Ecclésiam propter potiórem principalitátem necésse est omnem conveníre Ecclésiam, hoc est eos qui sunt úndique fidéles. Martýrio coronátus, migrávit in cælum anno salútis ducentésimo secúndo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-04",
    "reading": "Lectio 3\n2 Reg 15:19-20 \n\n19 Dixit autem rex ad Ethái Gethǽum: Cur venis nobíscum? Revértere et hábita cum rege, quia peregrínus es et egréssus es de loco tuo.\n20 Heri venísti, et hódie compélleris nobíscum égredi? Ego autem vadam quo itúrus sum; revértere et reduc tecum fratres tuos, et Dóminus fáciet tecum misericórdiam et veritátem, quia ostendísti grátiam et fidem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-05",
    "reading": "Lectio 3\nAntónius María Zaccaría, Cremónæ nóbili génere natus, iam a púero morum pudicítia et misericórdia in páuperes elúxit. Humánis lítteris, philosophíæ ac medicínæ vacans, integritáte vitæ et ingénii acúmine æquálibus antecélluit. Dei mónitu, disciplínas sédulo excóluit; mox, sacerdótio auctus, talem se prǽbuit, ut pater pátriæ atque ángelus merúerit a suis cívibus appellári. Medioláni, cum Bartholomǽo Ferrário et Iacóbo Morígia, sanctíssimis viris, sodalitátem Clericórum regulárium, a sancto Paulo nuncupátam, et Sanctimoniálium Angelicárum societátem instítuit. Sacræ Eucharístiæ cultor assíduus, públicam sanctíssimi Sacraménti expositiónem mirífice promóvit. Cæléstibus donis a Deo ditátus, magnísque labóribus oppréssus, gravem morbum cum nactus esset, Cremónæ, tértio nonas iúlii, anno millésimo quingentésimo trigésimo nono, sanctíssime óbiit. Leo Papa décimus tértius cultum ei exhíbitum, rátum hábuit et confirmávit, eúmque Sanctórum catálogo adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-06",
    "reading": "Lectio 3\nEx Epístola sancti Ambrósii Epíscopi ad Sirícium Papam\nEpist. 81, alias 7, circa medium \n\nNon excédit fidem, quod homo exívit de vírgine, quando petra fontem prófluum scaturívit, ferrum super aquas natávit, ambulávit homo super aquas. Ergo si hóminem unda portávit, non pótuit hóminem virgo generáre, atque hóminem, de quo légimus: Et mittet illis Dóminus hóminem, qui salvos fáciet eos et notus erit Dóminus Ægýptiis? In véteri ítaque Testaménto virgo Hebræórum per mare duxit exércitum: in novo Testaménto Virgo, géneris aula cæléstis, elécta est ad salútem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-07",
    "reading": "Lectio 3\nLéctio sancti Evangélii secúndum Matthǽum\nMatt 7:15-21 \n\nIn illo témpore: Dixit Iesus discípulis suis: Atténdite a falsis prophétis, qui véniunt ad vos in vestiméntis óvium, intrínsecus autem sunt lupi rapáces. Et réliqua.\n \nHomilía sancti Hilárii Epíscopi\nComment. in Matth. can. 6 \n\nBlandiménta verbórum et mansuetúdinis simulatiónem ádmonet fructu operatiónis expéndi oportére; ut non qualem quis verbis réferat, sed qualem se rebus effíciat, spectémus; quia in multis vestítu óvium rábies lupína contégitur. Ergo ut spinæ uvas, ut tríbuli ficus non génerant, et ut iníquæ árbores utília poma non áfferunt; ita ne in istis quidem consístere docet boni óperis efféctum, et idcírco omnes cognoscéndos esse de frúctibus. Regnum enim cælórum sola verbórum offícia non óbtinent; neque qui díxerit: Dómine, Dómine, heres illíus erit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-08",
    "reading": "Lectio 3\nElísabeth Aragóniæ régibus orta est anno Christi millésimo ducentésimo septuagésimo primo. Natális eius lætítia perniciósas avi patrísque dissensiónes in concórdiam convértit, ex quo statim pátuit, quam felix regum regnorúmque esset futúra pacátrix. In castigándo córpore, in précibus assídue recitándis, in caritátis opéribus exercéndis admirábilis fuit. Dionýsio Lusitániæ regi in matrimónium trádita, non minórem excoléndis virtútibus quam líberis educándis óperam dabat, viro placére studens, sed magis Deo. Monastéria, collégia et templa non modo exstrúxit, sed étiam magnífice dotávit. In regum discórdiis componéndis admirábilis fuit, in privátis publicísque mortálium sublevándis calamitátibus indeféssa et miráculis clara. Defúncto rege Dionýsio, cum hábitum Seráphici órdinis induísset, quidquid sibi carum aut pretiósum supérerat, pro regis ánima templo Compostelláno óbtulit, et in sacros ac pios usus convértit. Dénique reges duos, fílium et génerum, pacificatúra, morbo ex itínere contrácto, a Vírgine Deípara visitáta, sanctíssime óbiit. Eam, miráculis claram, Urbánus octávus inter Sanctos adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-09",
    "reading": "Lectio 3\n3 Reg 2:7-9 \n\n7 Sed et fíliis Berzellái Galaadítis reddes grátiam, erúntque comedéntes in mensa tua; occurérunt enim mihi quando fugiébam a fácie Absalom fratris tui.\n8 Habes quoque apud te Sémei fílium Gera fílii Iémini de Bahúrim, qui maledíxit mihi maledictióne péssima, quando ibam ad castra; sed quia descéndit mihi in occúrsum, cum transírem Iordánem, et iurávi ei per Dóminum, dicens: Non te interfíciam gládio.\n9 Tu noli pati eum esse innóxium.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-10",
    "reading": "Lectio 3\nSeptem Fratres, fílii sanctæ Felicitátis, Romæ in persecutióne Marci Aurélii Antoníni a Públio præfécto frustra tentáti, ut idóla veneraréntur, sexto idus iúlii, ipsa fortíssima matre eos ad martýrium hortánte várie necáti sunt. Ianuárius plumbátis cæsus; Felix et Philíppus fústibus contúsi; Silvánus ex altíssimo loco præceps deiéctus est; Alexánder, Vitális et Martiális cápite plectúntur. Mater dénique, quarto post mense, eándem martýrii palmam consecúta est. Rufína et Secúnda soróres, vírgines Románæ, reiécto connúbio Armentárii et Veríni, quod virginitátem Christo vovíssent, Valeriáno et Galliéno imperatóribus, comprehénsæ, Iúnii præfécti a blandítiis et minis a propósito mínime abdúctæ, vário tormentórum génere afflíctæ sunt. Cum vero, ab Angelis custodítæ, in sancto propósito perseverárent, via Aurélia, milliário décimo, cápite plectúntur. Quarum córpora, a Plautílla matróna in eius prǽdio extra Urbem sepúlta, póstea in basílica Constantiniána prope baptistérium cóndita sunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-11",
    "reading": "Lectio 3\n3 Reg 4:30-34 \n\n30 Et præcedébat sapiéntia Salomónis sapiéntiam ómnium Orientálium et Ægyptiórum;\n31 Et erat sapiéntior cunctis homínibus: sapiéntior Ethan Ezrahíta, et Heman, et Chalcol, et Dorda fíliis Mahol: et erat nominátus in univérsis géntibus per circúitum.\n32 Locútus est quoque Sálomon tria míllia parábolas: et fuérunt cármina eius quinque et mille.\n33 Et disputávit super lignis a cedro, quæ est in Líbano, usque ad hyssópum quæ egrediétur de paríete; et disséruit de iuméntis, et volúcribus, et reptílibus, et píscibus.\n34 Et veniébant de cunctis pópulis ad audiéndam sapiéntiam Salomónis, et ab univérsis régibus terræ, qui audiébant sapiéntiam eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-12",
    "reading": "Lectio 3\nIoánnes Gualbértus, Floréntiæ nóbili génere ortus, dum patri óbsequens rem militárem séquitur, Ugo, únicus eius frater, occíditur a consanguíneo. Quem cum solum et inérmem, sancto Parascéves die Ioánnes, armis et milítibus stipátus, óbvium habéret, ubi neuter álterum póterat declináre, ob sanctæ crucis reveréntiam, quam homicída supplex, mortem iamiam subitúrus, brácchiis signábat, vitam ei cleménter indúlget, ipsúmque in fratrem récipit. Tum sancti Miniátis templum ingréditur, ubi adorátam Crucifíxi imáginem caput sibi fléctere cónspicit. Quo facto permótus, milítiam deséruit, et monásticum hábitum índuit, sancto Romuáldo, Camaldulénsis erémi íncola, suadénte. Póstea monásticum órdinem sub régula sancti Benedícti apud Umbrósam vallem instítuit, quo in primis usus est ad simoníacam labem exstirpándam et ad apostólicam fidem propagándam. Virtútibus ac méritis plenus, et Angelórum familiaritáte donátus, septuagésimum octávum annum agens, apud Passiniánum migrávit ad Dóminum; quarto idus iúlii, anno millésimo septuagésimo tértio.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-13",
    "reading": "Lectio 3\nEx Epístola sancti Ambrósii Epíscopi ad Sirícium Papam\nEpist. 81, alias 7, circa medium \n\nNon excédit fidem, quod homo exívit de vírgine, quando petra fontem prófluum scaturívit, ferrum super aquas natávit, ambulávit homo super aquas. Ergo si hóminem unda portávit, non pótuit hóminem virgo generáre, atque hóminem, de quo légimus: Et mittet illis Dóminus hóminem, qui salvos fáciet eos et notus erit Dóminus Ægýptiis? In véteri ítaque Testaménto virgo Hebræórum per mare duxit exércitum: in novo Testaménto Virgo, géneris aula cæléstis, elécta est ad salútem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-14",
    "reading": "Lectio 3\nLéctio sancti Evangélii secúndum Lucam\nLuc 16:1-9 \n\nIn illo témpore: Dixit Iesus discípulis suis parábolam hanc: Homo quidam erat dives, qui habébat víllicum, et hic diffamátus est apud illum quasi dissipásset bona ipsíus. Et réliqua.\n \nHomilía sancti Hierónymi Presbýteri\nEpistola 151 ad Algasium, quæst. 6, tom. 3 \n\nSi dispensátor iníqui mammónæ, dómini voce laudátur, quod de re iníqua sibi iustítiam præparárit; et passus dispéndia dóminus laudat dispensatóris prudéntiam, quod advérsus dóminum quidem fraudulénter, sed pro se prudénter égerit: quanto magis Christus, qui nullum damnum sustinére potest, et pronus est ad cleméntiam, laudábit discípulos suos, si in eos qui creditúri sibi sunt, misericórdes fúerint?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-15",
    "reading": "Lectio 3\nHenrícus, cognoménto Pius, e duce Baváriæ rex Germániæ ac póstmodum Romanórum imperátor, religióni amplificándæ studióse incúbuit. Episcopátum Bambergénsem, hereditáriis ópibus fundátum, beáto Petro Romanóque Pontífici vectigálem fecit; Benedíctum octávum prófugum excépit suǽque Sedi restítuit et, Ecclésiæ Románæ tuéndæ causa bello advérsus Græcos suscépto, Apúliam, diu ab illis posséssam, recuperávit. Divína autem protéctus ope, bárbaras natiónes précibus magis quam armis expugnávit. Pannóniam adhuc infidélem, trádita Stéphano regi soróre sua in uxórem, eóque baptizáto, ad fidem perdúxit. Virginitátem matrimónio iunxit, sanctámque Cunegúndam cóniugem suam propínquis eius, morti próximus, illibátam restítuit. Sanctitáte dénique quam sceptro clárior, ad regni cæléstis prǽmia vocátus est anno millésimo vigésimo quarto, et ab Eugénio tértio Sanctórum número adscríptus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-16",
    "reading": "Lectio 3\n3 Reg 11:9-12 \n\n9 Igitur irátus est Dóminus Salomóni, quod avérsa esset mens eius a Dómino Deo Israël, qui apparúerat ei secúndo,\n10 Et præcéperat de verbo hoc ne sequerétur deos aliénos: et non custodívit quæ mandávit ei Dóminus.\n11 Dixit ítaque Dóminus Salomóni: Quia habuísti hoc apud te, et non custodísti pactum meum, et præcépta mea quæ mandávi tibi, disrúmpens scindam regnum tuum, et dabo illud servo tuo.\n12 Verúmtamen in diébus tuis non fáciam, propter David patrem tuum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-17",
    "reading": "Lectio 3\n3 Reg 11:40-43 \n\n40 Vóluit ergo Sálomon interfícere Ieróboam, qui surréxit, et aufúgit in Ægýptum ad Sesac regem Ægýpti, et fuit in Ægýpto usque ad mortem Salomónis.\n41 Réliquum autem verbórum Salomónis, et ómnia quæ fecit, et sapiéntia eius, ecce univérsa scripta sunt in libro verbórum diérum Salomónis.\n42 Dies autem, quos regnávit Sálomon in Ierúsalem super omnem Israël, quadragínta anni sunt.\n43 Dormivítque Sálomon cum pátribus suis, et sepúltus est in civitáte David patris sui: regnavítque Róboam fílius eius pro eo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-18",
    "reading": "Lectio 3\nCamíllus, Bucclánici in Theatínæ diœcésis óppido, ex nóbili Lelliórum família natus, adoléscens rem militárem secútus, sǽculi vítiis aliquámdiu indúlsit. Divínæ tamen offénsæ dolóre corréptus, ad fratres Minóres, quos Capuccínos vocant, cónvolans, ut eórum número adscriberétur, eníxe postulávit. Voti compos semel atque íterum factus, fœdo úlcere, quo aliquándo laboráverat, in eius tíbia iteráto recrudescénte, superiórum plácitis humíliter se submíttens, illíus religiónis bis expetítum et suscéptum hábitum bis dimísit. Romam proféctus, et sacerdótio rite initiátus, prima iecit fundaménta congregatiónis Clericórum regulárium infírmis ministrántium, sodálibus quarto obstríctis máxime árduo voto, infírmis, quos étiam pestis infecísset, ministrándi. Iterátis ieiúniis et assíduis fractus labóribus, quinque moléstis æque ac diútinis morbis, quos misericórdias Dómini appellábat, fórtiter tolerátis óbiit in Dómino, prídie idus iúlii, anno millésimo sexcentésimo décimo quarto, ætátis sexagésimo quinto. Eum Leo décimus tértius cæléstem ómnium hospitálium et infirmórum patrónum renuntiávit, eiúsque nomen in agonizántium litaníis invocári præcépit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-19",
    "reading": "Lectio 3\nVincéntius a Paulo, Pódii in Aquitánia natus, iam a púero exímiam in páuperes caritátem præ se tulit. A custódia patérni gregis ad lítteras evocátus, et dein sacerdótio initiátus, in Turcas íncidit, qui captívum in Africam abduxérunt; unde cum hero, ad fidem Christi redúcto, se erípuit et in Gálliam revérsus est. In parœ́ciis sibi commíssis et dein in trirémibus animárum salúti sédulo incúbuit. Moniálibus Visitatiónis per annos círciter quadragínta máxima prudéntia prǽfuit. Evangelizándis paupéribus, præsértim rurícolis, ad decrépitam usque ætátem indeféssus incúbuit, eíque apostólico óperi tum se, tum alúmnos congregatiónis, quam sub nómine Presbyterórum sæculárium Missiónis instítuit, perpétuo voto a sancta Sede confirmáto obstrínxit. Plúrima ad perquiréndos et sublevándos míseros et ad sequióris sexus educatiónem sodalítia fundávit. Córporis demum afflictatióne, labóribus senióque attrítus, anno salútis millésimo sexcentésimo sexagésimo plácide obdormívit in Dómino. Eum miráculis clarum Clemens duodécimus inter Sanctos rétulit, et Leo décimus tértius ómnium societátum caritátis, in toto cathólico orbe exsisténtium et ab eo quomodocúmque promanántium, peculiárem apud Deum patrónum declarávit et constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-20",
    "reading": "Lectio 3\nHierónymus, e gente patrícia Æmiliána Venétiis ortus, a prima adolescéntia milítiæ addíctus, difficíllimis reipúblicæ tempóribus Castro novo ad Quarum in móntibus Tarvisínis præfícitur. Arce ab hóstibus capta, ipse in tetérrimum cárcerem detrúditur, a quo beatíssimæ Vírginis ope liberátur. Venétiis cœpit pietátis stúdia impénsius cólere, puerórum præsértim misértus, qui, paréntibus orbáti, per urbem vagabántur, quos in ædes a se condúctas recépit de suo aléndos et christiánis móribus imbuéndos. Per eos dies Venétias appúlerant beátus Caietánus et Petrus Caráfa (póstmodum Paulus quartus), qui, Hierónymi spíritu probáto, illum in Incurabílium hospitále adduxérunt, in quo órphanos simul educáret et ægrótis inservíret. Mox, eorúndem hortátu, in próximam continéntem proféctus, Bríxiæ primum, deínde Bérgomi atque Novocómi orphanotrophía aliáque pia institúta eréxit. Somáschæ demum subsístens, in húmili pago agri Bergoménsis, sedem constítuit novæ congregatiónis, cui proptérea a Somáscha nomen factum, quam sanctus Pius quintus approbávit. Tandem contagióne, dum ægrotántibus inservíret, contrácto morbo, annos natus sex et quinquagínta, pro frátribus ánimam pósuit, anno millésimo quingentésimo trigésimo séptimo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-21",
    "reading": "Lectio 3\nLéctio sancti Evangélii secúndum Lucam\nLuc 19:41-47 \n\nIn illo témpore: Cum appropinquáret Iesus Ierúsalem, videns civitátem flevit super illam dicens: Quia si cognovísses et tu, et quidem in hac die tua, quæ ad pacem tibi! Nunc autem abscóndita sunt ab óculis tuis. Et réliqua.\n \nHomilía sancti Gregórii Papæ\nHomilia 39 in Evangelia \n\nQuod a flente Dómino illa Ierosolymórum subvérsio descríbitur, quæ a Vespasiáno et Tito Románis princípibus facta est, nullus qui históriam eversiónis eiúsdem legit, ignórat. Románi étenim príncipes denuntiántur, cum dícitur: Quia vénient dies in te, et circúmdabunt te inimíci tui vallo. Hoc quoque quod ádditur: Non relínquent in te lápidem super lápidem: étiam iam ipsa eiúsdem civitátis transmigrátio testátur; quia dum nunc in eo loco constrúcta est, ubi extra portam fúerat Dóminus crucifíxus, prior illa Ierúsalem, ut dícitur, fúnditus est evérsa.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-22",
    "reading": "Lectio 3\nSermo sancti Gregórii Papæ\nHomilia 25 in Evangelia \n\nMaría Magdaléne, quæ fúerat in civitáte peccátrix, amándo veritátem, lavit lácrimis máculas críminis: et vox Veritátis implétur, qua dícitur: Dimíssa sunt ei peccáta multa, quia diléxit multum. Quæ enim prius frígida peccándo remánserat, póstmodum amándo fórtiter ardébat. Quæ a monuménto Dómini, étiam discípulis recedéntibus, non recedébat. Exquirébat quem non invénerat; flebat inquiréndo, et amóris sui igne succénsa, eius, quem ablátum crédidit, ardébat desidério. Unde cóntigit, ut eum sola tunc vidéret, quæ remánserat ut quǽreret: quia nimírum virtus boni óperis perseverántia est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-23",
    "reading": "Lectio 3\nApollináris cum Príncipe Apostolórum Antiochía Romam venit; a quo, ordinátus epíscopus, Ravénnam ad Christi Dómini Evangélium prædicándum míttitur; ubi, cum ad Christi fidem plúrimos convérteret, captus ab idolórum sacerdótibus, gráviter cæsus est. Cumque ipso oránte Bonifátius nóbilis vir, qui diu mutus fúerat, loquerétur, eiúsque fília immúndo spíritu liberáta esset, íterum est in illum commóta sedítio. Quare divérsas et multíplices pœnas perpéssus est. Póstea per Æmíliam Evangélium prǽdicans, plúrimos ab idolórum cultu revocávit. Ravénnam revérsus, exhórtans Christiános ad fídei constántiam, gloriósum martýrium consummávit. Eius corpus prope murum urbis sepúltum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-24",
    "reading": "Lectio 3\n4 Reg 4:11-17 \n\n11 Facta est ergo dies quædam, et véniens divértit in cenáculum et requiévit ibi.\n12 Dixítque ad Giézi púerum suum: Voca Sunamítidem istam. Qui, cum vocásset eam et illa stetísset coram eo,\n13 Dixit ad púerum suum: Lóquere ad eam: Ecce, sédule in ómnibus ministrásti nobis, quid vis ut fáciam tibi? Numquid habes negótium, et vis ut loquar regi, sive príncipi milítiæ? Quæ respóndit: In médio pópuli mei hábito.\n14 Et ait: Quid ergo vult ut fáciam ei? Dixítque Giézi: Ne quæras, fílium enim non habet, et vir eius senex est.\n15 Præcépit ítaque ut vocáret eam; quæ cum vocáta fuísset, et stetísset ante óstium,\n16 Dixit ad eam: In témpore isto et in hac eádem hora, si vita comes fúerit, habébis in útero fílium. At illa respóndit: Noli, quæso, dómine mi, vir Dei, noli mentíri ancíllæ tuæ.\n17 Et concépit múlier, et péperit fílium in témpore, et in hora eádem, qua díxerat Eliséus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-25",
    "reading": "Lectio 3\n1 Cor 4:10-15 \n\n10 Nos stulti propter Christum, vos autem prudéntes in Christo: nos infírmi, vos autem fortes: vos nóbiles, nos autem ignóbiles.\n11 Usque in hanc horam et esurímus, et sitímus, et nudi sumus, et cólaphis cǽdimur, et instábiles sumus,\n12 Et laborámus operántes mánibus nostris: maledícimur, et benedícimus: persecutiónem pátimur, et sustinémus:\n13 Blasphemámur, et obsecrámus: tamquam purgaménta huius mundi facti sumus, ómnium peripséma usque adhuc.\n14 Non ut confúndam vos, hæc scribo, sed ut fílios meos caríssimos móneo.\n15 Nam si decem míllia pædagogórum habeátis in Christo, sed non multos patres, nam in Christo Iesu per Evangélium ego vos génui.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-26",
    "reading": "Lectio 3\nProv 31:25-31 \n\n25 Fortitúdo et decor induméntum eius, et ridébit in die novíssimo.\n26 Os suum apéruit sapiéntiæ, et lex cleméntiæ in lingua eius.\n27 Considerávit sémitas domus suæ, et panem otiósa non comédit.\n28 Surrexérunt fílii eius, et beatíssimam prædicavérunt; vir eius, et laudávit eam.\n29 Multæ fíliæ congregavérunt divítias; tu supergréssa es univérsas.\n30 Fallax grátia, et vana est pulchritúdo: múlier timens Dóminum, ipsa laudábitur.\n31 Date ei de fructu mánuum suárum, et laudent eam in portis ópera eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-27",
    "reading": "Lectio 3\nEx Epístola sancti Ambrósii Epíscopi ad Sirícium Papam\nEpist. 81, alias 7, circa medium \n\nNon excédit fidem, quod homo exívit de vírgine, quando petra fontem prófluum scaturívit, ferrum super aquas natávit, ambulávit homo super aquas. Ergo si hóminem unda portávit, non pótuit hóminem virgo generáre, atque hóminem, de quo légimus: Et mittet illis Dóminus hóminem, qui salvos fáciet eos et notus erit Dóminus Ægýptiis? In véteri ítaque Testaménto virgo Hebræórum per mare duxit exércitum: in novo Testaménto Virgo, géneris aula cæléstis, elécta est ad salútem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-28",
    "reading": "Lectio 3\nLéctio sancti Evangélii secúndum Lucam\nLuc 18:9-14 \n\nIn illo témpore: Dixit Iesus ad quosdam, qui in se confidébant tamquam iusti et aspernabántur céteros, parábolam istam: Duo hómines ascendérunt in templum ut orárent: unus pharisǽus, et alter publicánus. Et réliqua.\n \nHomilía sancti Augustíni Epíscopi\nSermo 36 de Verbis Domini, circa medium \n\nDíceret saltem pharisǽus: Non sum sicut multi hómines. Quid est, céteri hómines, nisi omnes præter ipsum? Ego, inquit, iustus sum, céteri peccatóres. Non sum sicut céteri hómines, iniústi, raptóres, adúlteri. Et ecce tibi ex vicíno publicáno maióris tumóris occásio: Sicut, inquit, publicánus iste. Ego, inquit, solus sum: iste de céteris est. Non sum, inquit, talis, qualis iste, per iustítias meas, quibus iníquus non sum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-29",
    "reading": "Lectio 3\nMartha, nobílibus et copiósis paréntibus nata, sed Christi Dómini hospítio clárior, post eius ascénsum in cælum, cum fratre, soróre multísque áliis Christiánis comprehénsa a Iudǽis et in navem sine velo ac remígio impósita, Massíliam appulísse tráditur. Eo miráculo et horum prædicatióne Massiliénses et finítimæ gentes in Christum credidérunt. Martha autem, mirábili vitæ sanctitáte et caritáte ómnium Massiliénsium ánimis in sui amórem et admiratiónem addúctis, in locum a viris remótum cum áliquot honestíssimis féminis se recépit; ubi summa cum laude pietátis et prudéntiæ diu vixit, ac demum, morte sua multo ante prædícta, miráculis clara migrávit ad Dóminum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-30",
    "reading": "Lectio 3\n4 Reg 12:6-8 \n\n6 Igitur usque ad vigésimum tértium annum regis Ioas, non instauravérunt sacerdótes sartatécta templi.\n7 Vocavítque rex Ioas Ióiadam pontíficem et sacerdótes, dicens eis: Quare sartatécta non instaurátis templi? Nolíte ergo ámplius accípere pecúniam iuxta órdinem vestrum; sed ad instauratiónem templi réddite eam.\n8 Prohibitíque sunt sacerdótes ultra accípere pecúniam a pópulo, et instauráre sartatécta domus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-07-31",
    "reading": "Lectio 3\nIgnátius, natióne Hispánus, Loyólæ in Cantábria natus, primo cathólici regis aulam, deínde milítiam secútus est. In propugnatióne Pampelonénsi accépto vúlnere gráviter decúmbens, ex fortúita piórum librórum lectióne ad Christi et Sanctórum vestígia sectánda mirabíliter exársit. Ad montem Serrátum proféctus ante aram beátæ Vírginis suspénsis armis, noctem éxcubans, sacræ milítiæ tirocínium pósuit. Singuláris fuit eius vitæ austéritas. Litterárum plane rudis, sed claris a Deo illustratiónibus recreátus, mirábilem illum compósuit Exercitiórum librum, Sedis apostólicæ iudício et ómnium utilitáte comprobátum. Lutétiæ Parisiórum, adiúnctis sibi ex illa academía variárum natiónum sóciis novem, in monte Mártyrum prima Societátis Iesu fundaménta iecit; quam póstea Romæ perfécit, ad tria consuéta quarto áddito de Missiónibus voto, ad nutum apostólicæ Sedis excoléndis. Templórum nitor, catechísmi tradítio, conciónum ac sacramentórum frequéntia ab ipso increméntum accepére. Cathólicæ religiónis ubíque dilatándæ fuit studiosíssimus, et in dǽmones mirum exércuit impérium. Ætátis sexagésimo quinto, ad ampléxum migrávit Dómini sui, cuius maiórem glóriam in ómnibus quæsíverat. Eum Pius undécimus ómnium Exercitiórum Spirituálium Patrónum cæléstem constítuit et declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-01",
    "reading": "Lectio 3\n4 Reg 17:18-21 \n\n18 Iratúsque est Dóminus veheménter Israéli, et ábstulit eos a conspéctu suo; et non remánsit nisi tribus Iuda tantúmmodo.\n19 Sed nec ipse Iuda custodívit mandáta Dómini Dei sui: verum ambulávit in erróribus Israël, quos operátus fuerat.\n20 Proiecítque Dóminus omne semen Israël, et afflíxit eos, et trádidit eos in manu diripiéntium, donec proíceret eos a fácie sua:\n21 Ex eo iam témpore, quo scissus est Israël a domo David, et constituérunt sibi regem Ieróboam fílium Nabat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-02",
    "reading": "Lectio 3\nAlfónsus María de Ligório, Neápoli nobílibus paréntibus natus, vix ut adolévit, ægrótis in públicis nosocomíis inservíre ac iugi in templis oratióni vacáre in delíciis habébat. Patri obtémperans, causárum patrocínia suscépit; fori tamen perícula expértus, eiúsmodi vitæ institútum ultro dimísit. Avíta primogenitúra abdicáta, et sacerdótio initiátus, tanto zelo írruit in vítia, ut ingéntes perditórum hóminum conversiónes perágeret. Páuperum præsértim et ruricolárum miserátus, congregatiónem Presbyterórum sanctíssimi Redemptóris ad eórum evangelizatiónem instítuit. Ne autem a propósito umquam divérteret, perpétuo se voto obstrínxit nullam témporis iactúram faciéndi. Domínicæ passiónis et sacræ Eucharístiæ contemplátor assíduus, atque Dei Genetrícis cultor exímius, non semel cæléstis eius protectiónis signis est recreátus. Multa édidit sacra eruditióne ac pietáte reférta, quibus ánimas Christo lucrifácere stúduit. Ab ecclesiásticis dignitátibus sibi oblátis constantíssime abhórruit; apostólica tamen auctoritáte coáctus, sanctæ Agathæ Gothórum ecclésiam gubernándam suscépit. Liberális in páuperes, ómnibus ómnia factus, sanctimoniáles ad perfectiórem vivéndi formam redégit. Episcopátu ob graves habitualésque morbos dimísso, ad suos revértitur. Tandem nonagenárius, innocéntia vitæ et pœniténtia fulgens, anno millésimo septingentésimo octogésimo séptimo placidíssime exspirávit. Eum Pius Papa nonus Ecclésiæ universális Doctórem declarávit, et Pius duodécimus ómnium confessariórum ac moralistárum cæléstem apud Deum Patrónum constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-03",
    "reading": "Lectio 3\nDe Expositióne sancti Gregórii Papæ in libros Regum\nIn 1 Reg. 1 \n\nFuit vir unus de Ramáthaim Sophim, de monte Ephraim. Potest, huius montis nómine, beatíssima semper Virgo María, Dei Génetrix, designári. Mons quippe fuit, quæ omnem eléctæ creatúræ altitúdinem, electiónis suæ dignitáte, transcéndit. An non mons sublímis María, quæ, ut ad conceptiónem ætérni Verbi pertíngeret, meritórum vérticem, supra omnes Angelórum choros, usque ad sólium Deitátis eréxit? Huius enim montis præcellentíssimam dignitátem Isaías vatícinans, ait: Erit in novíssimis diébus præparátus mons domus Dómini in vértice móntium. Mons quippe in vértice móntium fuit, quia altitúdo Maríæ supra omnes Sanctos refúlsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-04",
    "reading": "Lectio 3\nLéctio sancti Evangélii secúndum Marcum\nMarc 7:31-37 \n\nIn illo témpore: Exiens Iesus de fínibus Tyri venit per Sidónem ad mare Galilǽæ inter médios fines Decapóleos. Et réliqua.\n \nHomilía sancti Gregórii Papæ\nHomilia 10, liber 1 in Ezech., ante medium \n\nQuid est quod creátor ómnium Deus, cum surdum et mutum sanáre voluísset, in aures illíus suos dígitos misit, et éxspuens linguam eius tétigit? Quid per dígitos Redemptóris, nisi dona Sancti Spíritus designántur? Unde cum in álio loco eiecísset dæmónium, dixit: Si in dígito Dei eício dæmónia, profécto pervénit in vos regnum Dei. Qua de re per Evangelístam álium dixísse descríbitur: Si ego in Spíritu Dei eício dǽmones, ígitur pervénit in vos regnum Dei. Ex quo utróque loco collígitur, quia dígitus Spíritus vocátur. Dígitos ergo in aurículas míttere, est per dona Spíritus Sancti mentem surdi ad obediéndum aperíre.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-05",
    "reading": "Lectio 3\nLibério summo Pontífice, Ioánnes patrícius Románus et uxor pari nobilitáte, cum líberos non suscepíssent, suam hereditátem sanctíssimæ Vírgini Dei Matri vovérunt. Quorum preces et vota beáta Virgo benígne áudiens, miráculo comprobávit. Nonis ígitur Augústi, quo témpore in Urbe máximi calóres esse solent, noctu nix partem collis Exquilíni contéxit. Qua nocte Dei mater separátim Ioánnem et cóniugem in somnis admónuit, ut in eo loco ecclésiam ædificárent. Quod Ioánnes ad Libérium Pontíficem détulit, qui idem per sómnium sibi contigísse affirmávit. Quare ad collem venit nive coopértum, et in eo locum ecclésiæ designávit, quæ Ioánnis et uxóris pecúnia exstrúcta est, póstea a Xysto tértio restitúta. Váriis nomínibus appelláta, ut vocábuli étiam excelléntia significarétur, ecclésia sanctæ Maríæ maióris dicta est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-06",
    "reading": "Lectio 3\n2 Pet 1:18-21 \n\n18 Et hanc vocem nos audívimus de cælo allátam, cum essémus cum ipso in monte sancto.\n19 Et habémus firmiórem prophéticum sermónem, cui bene fácitis attendéntes quasi lucérnæ lucénti in caliginóso loco, donec dies elucéscat et lúcifer oriátur in córdibus vestris,\n20 Hoc primum intellegéntes quod omnis prophetía Scriptúræ própria interpretatióne non fit.\n21 Non enim voluntáte humána alláta est aliquándo prophetía; sed Spíritu Sancto inspiráti locúti sunt sancti Dei hómines.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-07",
    "reading": "Lectio 3\nCaietánus, nóbili Thienǽa gente Vicéntiæ ortus, statim a matre Deíparæ Vírgini oblátus est. Patávii iuris utriúsque láuream adéptus, Romam proféctus est, ubi inter prælátos, a Iúlio secúndo collocátus et sacerdótio initiátus est. Nosocomíis próprio ære fundátis, étiam morbo pestilénti laborántibus suis ipse mánibus inserviébat. Proximórum salúti assídue incumbébat, dictus proptérea Venátor animárum. Collápsam ecclesiasticórum disciplínam ad formam apostólicæ vitæ instauráre desíderans, órdinem Clericórum regulárium instítuit, qui, abdicáta rerum ómnium terrenárum cura, nec réditus possidérent nec vitæ subsídia a fidélibus péterent, sed solis eleemósynis sponte oblátis víverent. Itaque, approbánte Cleménte séptimo, ad aram máximam basílicæ Vaticánæ una cum Ioánne Petro Caráfa, epíscopo Theatíno, qui póstea Paulus quartus Póntifex máximus fuit, et áliis duóbus exímiæ pietátis viris, vota solémnia emísit. Divíni cultus stúdium, nitórem domus Dei, sacrórum rítuum observántiam et sanctíssimæ Eucharístiæ frequentiórem usum máxime promóvit. Plenus méritis, Neápoli migrávit in cælum, ibíque corpus eius in ecclésia sancti Pauli magna religióne cólitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-08",
    "reading": "Lectio 3\nIoánnes María Vianney, in pago Dardilly Diœcésis Lugdunénsis, piis rurículis ortus, plura dedit sanctitátis indícia. Cum octénnis oves custodíret, puérulos ad imáginem Deíparæ genufléxos, Rosárium verbo et exémplo edocére solébat, et agris coléndis addíctus, de cæléstibus meditabátur. Páuperum amantíssimus, eos omnímodo adiuváre in delíciis hábuit. Ut erat tardióris ingénii, divína ope imploráta, ac theologíæ cursu operóse confécto, dignus hábitus est qui sacris initiarétur. Párochus renuntiátus, omníno squaléntis ac desértæ parœ́ciæ fáciem florentíssime renovávit. In consciéntiis iudicándis ac moderándis cotídie assíduus, atrocíssimas Sátanæ vexatiónes patiénter tolerávit. Pia Missiónum exercítia in ámplius centum parœ́ciis instítuit. Cum autem humíllime de se sentíret, sancto fidélium desidério, in suam parœ́ciam illum viséndi grátia étiam ex díssitis provínciis accurréntium, se subdúcere conabátur. Labóribus pótius quam sénio conféctus prænuntiáto suæ mortis die, in Dómino quiévit, die quarta augústi anno millésimo octingentésimo quinquagésimo nono, annos natus tres ac septuagínta. Quem tot clarum miráculis Pius décimus inter Beátos, Pius undécimus inter Sanctos cǽlites anno sacro adscrípsit, anno vero quinquagésimo sacerdótii sui ómnium parochórum cæléstem Patrónum constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-09",
    "reading": "Lectio 3\nAd se autem nobis veniéntibus Dóminus præcépit, ut renuntiémus nostris: quia, quicúmque ad fídei agónem venímus, luctámen contra malígnos spíritus súmimus. Nihil autem malígni spíritus in hoc mundo próprium póssident: nudi ergo cum nudis luctári debémus. Nam si vestítus quisque cum nudo luctátur, cítius ad terram deícitur, quia habet unde teneátur. Quid enim sunt terréna ómnia, nisi quædam córporis induménta? Qui ergo contra diábolum ad certámen próperat, vestiménta abíciat, ne succúmbat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-10",
    "reading": "Lectio 3\nSir 51:14-17 \n\n14 Invocávi Dóminum, Patrem Dómini mei, ut non derelínquat me in die tribulatiónis meæ, et in témpore superbórum, sine adiutório.\n15 Laudábo nomen tuum assídue, et collaudábo illud in confessióne, et exaudíta est orátio mea.\n16 Et liberásti me de perditióne, et eripuísti me de témpore iníquo.\n17 Proptérea confitébor, et laudem dicam tibi, et benedícam nómini Dómini.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-11",
    "reading": "Lectio 3\nLéctio sancti Evangélii secúndum Lucam\nLuc 10:23-37 \n\nIn illo témpore: Dixit Iesus discípulis suis: Beáti óculi qui vident quæ vos vidétis; dico enim vobis quod multi prophétæ et reges voluérunt vidére quæ vos vidétis, et non vidérunt. Et réliqua.\n \nHomilía sancti Bedæ Venerábilis Presbýteri\nLiber 3, cap. 43 in Lucæ 10 \n\nNon óculi scribárum et pharisæórum, qui corpus tantum Dómini vidére; sed illi beáti óculi, qui eius possunt cognóscere sacraménta, de quibus dícitur: Et revelásti ea párvulis. Beáti óculi parvulórum, quibus et se et Patrem Fílius reveláre dignátur. Abraham exsultávit ut vidéret diem Christi; et vidit, et gavísus est. Isaías quoque, et Michǽas, et multi álii prophétæ vidérunt glóriam Dómini, qui et proptérea Vidéntes sunt appelláti; sed hi omnes, a longe aspiciéntes et salutántes, per spéculum et in ænígmate vidérunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-12",
    "reading": "Lectio 3\nClara nóbilis virgo, Assísii nata in Umbria, sanctum Francíscum concívem suum imitáta, cuncta sua bona in eleemósynas et páuperum subsídia distríbuit. De sǽculi strépitu fúgiens, in campéstrem declinávit ecclésiam, ibíque ab eódem beáto Francísco recépta tonsúra consanguíneis ipsam redúcere conántibus fórtiter réstitit. Deínde ad ecclésiam sancti Damiáni per eúndem addúcta, sacrárum sorórum collégium instítuit, quarum régimen, nímia sancti Francísci devícta importunitáte recépit. Suum monastérium sollícite ac prudénter annis quadragínta duóbus mirabíliter gubernávit. Saracénos monastérium invádere conántes, cum sanctíssimum Sacraméntum deférri iussísset, humíllime orans, pénitus fugávit. Evolávit in cǽlum prídie idus augústi, et ab Alexándro Papa quarto inter sanctas Vírgines est reláta.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-13",
    "reading": "Lectio 3\nEccl 3:14-17 \n\n14 Dídici quod ómnia ópera, quæ fecit Deus, persevérent in perpétuum; non póssumus eis quidquam áddere nec auférre, quæ fecit Deus ut timeátur.\n15 Quod factum est ipsum pérmanet, quæ futúra sunt iam fuérunt, et Deus instáurat quod ábiit.\n16 Vidi sub sole in loco iudícii impietátem et in loco iustítiæ iniquitátem:\n17 Et dixi in corde meo: Iustum et ímpium iudicábit Deus, et tempus omnis rei tunc erit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-14",
    "reading": "Lectio 3\nTunc autem admiratióni esse cœpérunt, quando própria claruérunt virtúte. Pátria vero nihil inde consecúta cécidit, et incéndio absúmpta est; concíves mísere interémpti periére; consanguínei secúndum carnem nil ad salútem lucráti sunt, deficiénte virtútis patrocínio. Verum Apóstoli ante omnes claríssimi evasérunt, cum se ad veram et expeténdam eius familiaritátem consuetudinémque per obediéntiam contulérunt. Hinc intellégimus, fide semper nobis opus esse, et vita quæ virtútibus lúceat: hæc dumtáxat salvos nos fácere póterit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-15",
    "reading": "Lectio 3\n1 Cor 15:53-57 \n\n53 Opórtet enim corruptíbile hoc indúere incorruptiónem, et mortále hoc indúere immortalitátem.\n54 Cum autem mortále hoc indúerit immortalitátem, tunc fiet sermo qui scriptus est: Absórpta est mors in victória.\n55 Ubi est, mors, victória tua? ubi est, mors, stímulus tuus?\n56 Stímulus autem mortis peccátum est, virtus vero peccáti lex.\n57 Deo autem grátias, qui dedit nobis victóriam per Dóminum Iesum Christum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-16",
    "reading": "Lectio 3\nSir 34:14-20 \n\n14 Spíritus timéntium Deum quǽritur, et in respéctu illíus benedicétur.\n15 Spes enim illórum in salvántem illos, et óculi Dei in diligéntes se.\n16 Qui timet Dóminum nihil trepidábit: et non pavébit, quóniam ipse est spes eius.\n17 Timéntis Dóminum, beáta est ánima eius.\n18 Ad quem réspicit, et quis est fortitúdo eius?\n19 Óculi Dómini super timéntes eum: protéctor poténtiæ, firmaméntum virtútis, tégimen ardóris, et umbráculum meridiáni:\n20 Deprecátio offensiónis, et adiutórium casus: exáltans ánimam, et illúminans óculos, dans sanitátem, et vitam, et benedictiónem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-17",
    "reading": "Lectio 3\nHyacínthus Polónus, nobílibus et christiánis paréntibus in Camiénsi villa episcopátus Vratislaviénsis natus est. Inter canónicos Cracoviénses adscítus, insígni morum pietáte et eruditióne céteros antecélluit. Romæ in Prædicatórum órdinem ab ipso institutóre sancto Domínico adscríptus, perféctam vivéndi ratiónem, quam ab ipso didícerat, usque ad finem vitæ sanctíssime retínuit, virginitáte perpétuo serváta. Remíssus in pátriam, sex sui órdinis monastériis exædificátis, incredíbile dictu est, quantum verbi Dei prædicatióne et vitæ innocéntia apud omnes profécerit, frequéntibus clarus miráculis. Inter quæ illud insígne, quod Vándalum flúvium prope Visográdum aquis redundántem, nullo navígio usus, traiécit, sóciis quoque expánso super undas pállio tradúctis. Admirábili vitæ génere ad quadragínta prope annos post professiónem perdúcto, ipso assúmptæ Vírginis festo, spíritum Deo réddidit, anno salútis millésimo ducentésimo quinquagésimo séptimo, et a Cleménte octávo in Sanctórum númerum fuit relátus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-18",
    "reading": "Lectio 3\nLéctio sancti Evangélii secúndum Lucam\nLuc 17:11-19 \n\nIn illo témpore: Dum iret Iesus in Ierúsalem, transíbat per médiam Samaríam et Galilǽam. Et cum ingrederétur quoddam castéllum, occurrérunt ei decem viri leprósi. Et réliqua.\n \nHomilía sancti Augustíni Epíscopi\nLib. 2 quæst. Evang. cap. 40 \n\nDe decem leprósis, quos Dóminus ita mundávit, cum ait: Ite, osténdite vos sacerdótibus; quǽri potest, cur eos ad sacerdótes míserit, ut cum irent, mundaréntur. Nullum enim eórum, quibus hæc corporália benefícia prǽstitit, invenítur misísse ad sacerdótes, nisi leprósos. Nam et illum a lepra mundáverat, cui dixit: Vade, osténde te sacerdótibus, et offer pro te sacrifícium, quod præcépit Móyses, in testimónium illis. Quæréndum ígitur est, quid ipsa lepra signíficet: non enim sanáti, sed mundáti dicúntur, qui ea caruérunt. Colóris quippe vítium est, non valetúdinis, aut integritátis sénsuum atque membrórum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-19",
    "reading": "Lectio 3\nIoánnes, anno millésimo sexcentésimo primo, in pago vulgo Ri, Sagiénsis diœcésis, ex piis honestísque paréntibus ortus est. Adhuc puer, iam Angelórum pane reféctus, perpétuam castitátem vovit. In scholis, ubi laudabíliter stúdia perégit, mira pietáte enítuit. Beátam Vírginem summópere diléxit, et exímia erga próximum caritáte exársit. Berulliáni Oratórii Congregatióni nomen dedit et sacerdótio Parísiis auctus est. Domus Oratoriánæ Cadómi Rector factus, ab eádem, licet ægre, discéssit, ut ad Ecclésiæ ministérium iúvenes idóneos institúeret. Quare quinque sibi adscítis sóciis, Congregatiónem Presbyterórum fundávit, cui Sanctíssima Iesu et Maríæ nómina dedit, et Cadómi primum Seminárium apéruit, quod póstea plura subsecúta sunt. Ut peccatríces mulíeres ad vitam christiánam revocáret, Dóminæ Nostræ a Caritáte Institútum fundávit: cuius nobilíssimæ árboris ramus est Congregátio Andegavénsis a Bono Pastóre Societátem ab admirábili Corde Matris Dei, et ália caritátis ópera adiécit. Singulári erga Sanctíssima Iesu et Maríæ Corda flagrans amóre, de litúrgico eis cultu præstándo non sine áliquo divíno afflátu primus cogitávit. Missionárius Apostólicus plúrimos pagos et urbes evangelizávit. Tot labóribus fractus, morti próximus, die décima nona augústi anno millésimo sexcentésimo octogésimo plácide expirávit. Quem Pius Papa décimus miráculis clarum, inter Beátos, Pius vero undécimus, anno sacro, die Pentecóstes, inter Sanctos rétulit, eiúsque Offícium ac Missam ad univérsam Ecclésiam exténdit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-20",
    "reading": "Lectio 3\nBernárdus, Fontánis in Burgúndia honésto loco natus, usque a puerítia castitátem diligentíssime cóluit. Ætáte duórum et vigínti annórum, monastérium Cisterciénse, unde huius nóminis ordo incépit, ingréssus, fratres quoque suos aliósque multos addúxit ad eándem religiónem suscipiéndam. In vigíliis et oratiónibus mirífice se exercébat. Elucébat in eo humílitas, misericórdia, benígnitas, prudéntia, et assíduum cæléstia meditándi stúdium. Factus abbas Claravallénsis, multis in locis ædificávit monastéria, ubi præclára eius institútio ac disciplína diu víguit. Multa prætérea scripsit, in quibus appáret, eum doctrína pótius divínitus trádita quam labóre comparáta instrúctum fuísse. Exorátus a magnis princípibus de eórum componéndis controvérsiis et de ecclesiásticis rebus constituéndis, sǽpius in Itáliam venit. Innocéntium secúndum Pontíficem máximum in confutándo schísmate Petri Leónis egrégie adiúvit. Tres et sexagínta annos natus, óptime de Ecclésia méritus, obdormívit in Dómino.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-21",
    "reading": "Lectio 3\nIoánna Francísca Frémiot de Chantal, Divióne in Burgúndia claríssimis orta natálibus, adhuc puélla, matre orbáta, Deíparæ Vírginis, tutélæ se commendávit. Baróni de Chantal núptui a patre trádita, mulíerem fortem appríme réferens, ómnibus ómnia facta est. Viro in venatióne interémpto, continéntiæ voto se obstrínxit et sui victrix, occisóris fílium e sacro fonte suscípere non dubitávit. Ne autem a propósito castimóniæ observándæ in pósterum dimoverétur, voto innováto, sanctíssimum Iesu Christi nomen candénti ferro suo péctori inscúlpsit. A sancto Francísco Salésio, quo spíritus moderatóre usa fuit, divínam voluntátem edócta, sacri institúti Visitatiónis sanctæ Maríæ fundaménta iecit, quod longe latéque diffúdit. Cum dénique voto se obstrinxísset efficiéndi semper quod perféctius esse intellégeret, méritis reférta, Molínis migrávit ad Dóminum, anno millésimo sexcentésimo quadragésimo primo, die décima tértia decémbris, et a Cleménte décimo tértio albo Sanctórum adiécta est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-22",
    "reading": "Lectio 3\nProv 8:34-36; 9:1-5 \n\n34 Beátus homo qui audit me, et qui vígilat ad fores meas cotídie, et obsérvat ad postes óstii mei.\n35 Qui me invénerit, invéniet vitam, et háuriet salútem a Dómino;\n36 Qui autem in me peccáverit, lædet ánimam suam. Omnes, qui me odérunt, díligunt mortem.\n1 Sapiéntia ædificávit sibi domum, excídit colúmnas septem.\n2 Immolávit víctimas suas, míscuit vinum et propósuit mensam suam.\n3 Misit ancíllas suas ut vocárent ad arcem et ad mœ́nia civitátis:\n4 Si quis est párvulus, véniat ad me. Et insipiéntibus locúta est:\n5 Veníte, comédite panem meum, et bíbite vinum quod míscui vobis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-23",
    "reading": "Lectio 3\nPhilíppus, ex nóbili Benitiórum família Floréntiæ natus, singulári visióne a beatíssima Vírgine in Servórum suórum famíliam, nuper institútam, est vocátus. Prímum in Senárii montis antrum concéssit,  ubi ásperam quidem iugi córporis castigatióne, sed Christi Dómini cruciátum meditatióne suávem duxit vitam; deínde per univérsam pene Európam magnámque Asiæ partem sodalícia septem Dolórum Dei Matris instítuit. Sui Ordinis Generális invítus renuntiátus, divínæ caritátis ardóre veheménter accénsus, plúrimas Itáliæ urbes concúrsans, gliscéntes in eis cívium discórdias compósuit, multásque ad Románi Pontíficis obediéntiam revocávit, et perditíssimos hómines ad pœniténtiam perdúxit. Dénique Tudérti, anno millésimo ducentésimo octogésimo quinto, in Christi Dómini e cruce pendéntis ampléxu, quem suum appellábat librum, sanctíssime ex hac vita migrávit. Eum Clemens décimus, Póntifex máximus, Sanctórum número adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-24",
    "reading": "Lectio 3\n1 Cor 4:10-15 \n\n10 Nos stulti propter Christum, vos autem prudéntes in Christo: nos infírmi, vos autem fortes: vos nóbiles, nos autem ignóbiles.\n11 Usque in hanc horam et esurímus, et sitímus, et nudi sumus, et cólaphis cǽdimur, et instábiles sumus,\n12 Et laborámus operántes mánibus nostris: maledícimur, et benedícimus: persecutiónem pátimur, et sustinémus:\n13 Blasphemámur, et obsecrámus: tamquam purgaménta huius mundi facti sumus, ómnium peripséma usque adhuc.\n14 Non ut confúndam vos, hæc scribo, sed ut fílios meos caríssimos móneo.\n15 Nam si decem míllia pædagogórum habeátis in Christo, sed non multos patres, nam in Christo Iesu per Evangélium ego vos génui.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-25",
    "reading": "Lectio 3\nLéctio sancti Evangélii secúndum Matthǽum\nMatt 6:24-33 \n\nIn illo témpore: Dixit Iesus discípulis suis: Nemo potest duóbus dóminis servíre. Et réliqua.\n \nHomilía sancti Augustíni Epíscopi\nLib. 2 de Sermone Dómini in monte, cap. 14 \n\nNemo potest duóbus dóminis servíre. Ad hanc ipsam intentiónem referéndum est quod consequénter expónit, dicens: Aut enim unum ódio habébit, et álterum díliget; aut álterum patiétur, et álterum contémnet. Quæ verba diligénter consideránda sunt: nam, qui sint duo dómini, deínceps osténdit, cum dicit: Non potéstis Deo servíre, et mammónæ. Mammóna apud Hebrǽos divítiæ appellári dicúntur. Cóngruit et Púnicum nomen; nam lucrum Púnice mammon dícitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-26",
    "reading": "Lectio 3\nSir 1:34-40 \n\n34 Sapiéntia enim et disciplína timor Dómini, et quod beneplácitum est illi,\n35 Fides et mansuetúdo, et adimplébit thesáuros illíus.\n36 Ne sis incredíbilis timóri Dómini, et ne accésseris ad illum dúplici corde.\n37 Ne fúeris hypócrita in conspéctu hóminum et non scandalizéris in lábiis tuis.\n38 Atténde in illis, ne forte cadas et addúcas ánimæ tuæ inhonoratiónem,\n39 Et revélet Deus abscónsa tua et in médio synagógæ elídat te;\n40 Quóniam accessísti malígne ad Dóminum, et cor tuum plenum est dolo et fallácia.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-27",
    "reading": "Lectio 3\nIoséphus Calasánctius, Petráltæ in Aragónia natus, adhuc párvulus æquáles ad se convocátos mystériis fídei et sacris précibus erudiébat. Sacérdos ex voto factus, summa vitæ asperitáte, vigíliis et ieiúniis corpus afflígens, in oratióne et rerum cæléstium contemplatióne dies noctésque versabátur. Cum divínitus accepísset, se ad informándos intellegéntiæ ac pietátis spíritu adolescéntes præcípue páuperes, destinári; órdinem Clericórum regulárium páuperum Matris Dei scholárum piárum fundávit, qui peculiárem curam de púeris erudiéndis ex próprio institúto profiteréntur. Innúmeris proptérea labóribus atque ærúmnis invícto ánimo tolerátis, secúndum et nonagésimum annum agens, óbiit in Dómino, octávo kaléndas septémbris, anno millésimo sexcentésimo quadragésimo octávo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-28",
    "reading": "Lectio 3\nAugustínus, Tagáste in Africa honéstis paréntibus natus, brevi æquálibus ómnibus doctrína prǽstitit. Adoléscens, dum esset Carthágine, in Manichæórum hǽresim íncidit. Póstea Romam proféctus, inde Mediolánum missus ut rhetóricam docéret, cum ibi, suadénte Mónica, pientíssima eius matre, frequens Ambrósii epíscopi esset audítor, eius ópera incénsus stúdio cathólicæ fídei, annos natus trigínta tres ab ipso baptizátur. Revérsus in Africam, cum religióne vitæ sanctimóniam coniúngens, a Valério, notæ sanctitátis epíscopo Hipponénsi, présbyter factus est. Quo témpore famíliam instítuit religiosórum, quibúscum victu commúni eodémque cultu utens, eos ad apostólicæ vitæ doctrinǽque disciplínam diligentíssime erudiébat. Hac Augustíni pietáte commótus Valérius, eum adiutórem adhíbuit episcopális offícii. Multa pie, subtíliter et copióse scripsit, ut hǽreses profligáret et christiánam doctrínam illustráret. Wándalis Africam bello vastántibus et Hippónem tértio iam mense obsidéntibus, febri corréptus, migrávit ad Dóminum, ætátis suæ anno septuagésimo sexto. Eius corpus, primo in Sardíniam, deínde Ticínum translátum, ibi honorífice cólitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-29",
    "reading": "Lectio 3\nEx libro sancti Ambrósii Epíscopi de Virgínibus\n \nQuóniam beáti Ioánnis Baptístæ non strictim prætereúnda est recordátio, ínterest ut quis et a quibus et quam ob causam, quo modo et quo témpore sit occísus, advértere debeámus. Ab adúlteris iustus occíditur, et a reis in iúdicem capitális scéleris pœna convértitur. Deínde prǽmium saltatrícis, mors est Prophétæ. Postrémo (quod étiam omnes bárbari horrére consuevérunt) inter épulas atque convívia consummándæ crudelitátis profértur edíctum; et a convívio ad cárcerem, de cárcere ad convívium ferális flagítii circumfértur obséquium. Quanta in uno facínore sunt crímina!\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-30",
    "reading": "Lectio 3\nPrimus Américæ Meridionális flos sanctitátis, virgo Rosa, christiánis paréntibus Limæ progénita, mox ab incunábulis cláruit futúræ sanctimóniæ indíciis; nam vultus infántis, mirabíliter in rosæ effígiem transfigurátus, huic nómini occasiónem dedit. Ne a paréntibus ad núptias cogerétur, clam síbimet venustíssimam comam præcídit. Singuláris fuit eius vitæ austéritas. Assúmpto hábitu tértii órdinis sancti Domínici, sanctæ Catharínæ Senénsis árdua pressit vestígia. Per quíndecim annos, ad plúsculas horas desolatióne spíritus et ariditáte misérrime contabéscens, fórtiter tulit agónes omni morte amarióres. Angelo tutelári, sanctæ Catharínæ Senénsi, Vírgini Deíparæ inter assíduas apparitiónes mire familiáris, a Christo has voces audíre méruit: Rosa cordis mei, tu mihi sponsa esto. Plúribus ante et post mortem miráculis claram, Clemens Papa décimus eam sanctárum Vírginum catálogo adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-08-31",
    "reading": "Lectio 3\nRaymúndus, Nonnátus cognoménto dictus, quia præter commúnem natúræ legem e mórtuæ matris dissécto látere in lucem edúctus fuit, pueríles ludos mundíque illécebras réspuens, ita pietáti óperam dabat, ut omnes in púero adúltam virtútem admiraréntur. Dei Matrem, quam sédulo deprecabátur, summópere diléxit. Religiónem sub título de Mercéde seu de misericórdia redemptiónis captivórum ingréssus, virginitátem, quam pridem beátæ Vírgini consecráverat, perpétuo cóluit, ceterísque virtútibus enítuit, caritáte præsértim erga Christiános, qui sub potestáte paganórum míseram vitam degébant. Eum Gregórius nonus inter patres cardináles adscrípsit: sed vir Dei, in ea dignitáte ab omni pompa abhórrens, religiósæ humilitátis tenacíssimus semper fuit. Cardónæ, extrémo morbo conféctus, et Ecclésiæ sacraméntis munítus, migrávit ad Dóminum domínica última augústi, anno millésimo ducentésimo quadragésimo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-01",
    "reading": "Lectio 3\nLéctio sancti Evangélii secúndum Lucam\nLuc 7:11-16 \n\nIn illo témpore: Ibat Iesus in civitátem, quæ vocátur Naim; et ibant cum eo discípuli eius, et turba copiósa. Et réliqua.\n \nHomilía sancti Augustíni Epíscopi\nSermo 44 de verbis Domini, circa initium \n\nDe iúvene illo resuscitáto gavísa est mater vídua; de homínibus in spíritu cotídie suscitátis gaudet mater Ecclésia. Ille quidem mórtuus erat córpore; illi autem mente. Illíus mors visíbilis visibíliter plangebátur; illórum mors invisíbilis nec quærebátur, nec videbátur. Quæsívit ille, qui nóverat mórtuos. Ille solus nóverat mórtuos, qui póterat fácere vivos. Nisi enim ad mórtuos suscitándos venísset, Apóstolus non díceret: Surge, qui dormis, et exsúrge a mórtuis, et illuminábit te Christus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-02",
    "reading": "Lectio 3\nStéphanus, Hungarórum rex, in Hungáriam Christi fidem et régium nomen invéxit. Régia coróna a Románo Pontífice impetráta, eiúsque iussu rex inúnctus, regnum Sedi apostólicæ óbtulit. Vária pietátis domicília Romæ, Ierosólymis, Constantinópoli constítuit: in Hungária archiepiscopátum Strigoniénsem et episcopátus decem admirábili religióne et munificéntia fundávit. Exímia in páuperes caritáte et assíduo orándi stúdio enítuit. Dei Genetrícem quam ardentíssime venerabátur, amplíssimo in eius honórem constrúcto templo, Hungáriæ patrónam instítuit; ab eádem vicíssim Vírgine recéptus in cælum ipso suæ Assumptiónis die, quem Húngari e sancti Regis institúto Magnæ Dóminæ diem appéllant. Eius tamen festum ex constitutióne Innocéntii Papæ undécimi hac die potíssimum recólitur, quæ Budæ munitíssima arx, sancti Regis ope, ab exércitu christiáno strénue recuperáta fuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-03",
    "reading": "Lectio 3\nPius Papa décimus, cui nomen ántea Ioséphus Sarto, in Venetórum pago, quem Riése vocant, natus est. Inter Seminárii Patavíni alúmnos adscríptus ac sacerdótio auctus, in óppido Tómbolo primum qua vicárius cooperátor, dein Salatiáni qua párochus, et Tarvísii qua canónicus et Cúriæ episcopális cancellárius, simúlque tanta excélluit, ut eum Leo décimus tértius ecclésiæ Mantuánæ præfécerit. Boni pastóris nullam partem déserens, iuventúti in sortem Dómini vocátæ rite instituéndæ máxime adlaborávit; divíni cultus decórem et piárum consociatiónum increménta promóvit; páuperum inópiæ effúsa caritáte prospéxit. Tot suffragántibus méritis, inter purpurátos Patres adléctus et Venetiárum Patriárcha creátus est. Post Leónis décimi tértii óbitum, cum Patrum Cardinálium suffrágia in eum coaléscerent, frustra relúctans, Summum Pontificátum ut crucem suscépit. In Petri cáthedra constitútus, nihil de prístina vitæ ratióne remísit. Humilitáte præsértim, simplicitáte ac paupertáte refúlsit. Ecclésiam fírmiter rexit et præclaríssimis ornávit institútis. Fídei vigilantíssimus custos, modernísmum, ómnium hǽresum summam, damnávit ac protrívit; ecclesiásticæ libertátis vindex acérrimus, iis qui eam labefactáre conabántur, fórtiter óbstitit; sólidæ cleri institutióni provídit; leges Ecclésiæ in unum corpus redégit; cultum erga Eucharístiam et crebriórem eiúsdem usum máxime provéxit. Labóribus fractus ac mæróre conféctus ob bellum Europǽum tunc exórtum, die vicésima mensis augústi anni millésimi nongentésimi décimi quarti, ad cæléstem pátriam evolávit. Eum Pius duodécimus in Sanctórum númerum rétulit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-04",
    "reading": "Lectio 3\nIob 3:11-16 \n\n11 Quare non in vulva mórtuus sum? egréssus ex útero non statim périi?\n12 Quare excéptus génibus? cur lactátus ubéribus?\n13 Nunc enim dórmiens silérem et somno meo requiéscerem\n14 Cum régibus et consúlibus terræ, qui ædíficant sibi solitúdines,\n15 Aut cum princípibus, qui póssident aurum et replent domos suas argénto;\n16 Aut sicut abortívum abscónditum non subsísterem, vel qui concépti non vidérunt lucem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-05",
    "reading": "Lectio 3\nLauréntius, ex illústri Iustinianórum família Venétiis natus, miro affligéndi córporis stúdio ab adolescéntia cláruit, et, mundi illécebris paratísque a matre núptiis spretis, in congregatiónem canonicórum sancti Geórgii in Alga recéptus est. Ab Eugénio quarto pátriæ epíscopus renuntiátus, consuéta vivéndi forma nihil ádmodum immutáta, páuperum necessitátes subleváre, étiam ære se aliéno gravans, nunquam déstitit, divínæ fidens providéntiæ, quæ inopinátis subsídiis illi semper ádfuit. Plura vírginum monastéria excitávit, vel ad perfectióris vitæ normas compósuit. Christiánæ humilitátis exémplar exímium, ecclesiásticæ disciplínæ ac móribus reformándis maximópere stúduit, dignus, qui a summis Pontifícibus glória prǽsulum vocarétur, et primus Venetiárum patriárcha, e Gradénsi civitáte transláto título, renuntiarétur. Lacrimárum, prophetíæ, et curatiónum dono insígnis, libros étiam cælésti doctrína ac pietáte conspícuos, grammáticæ pene rudis, conscrípsit. Obdormívit in Dómino die octáva ianuárii. Eius vero festum hac die recólitur, qua vir Dei ad episcopálem cáthedram evéctus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-06",
    "reading": "Lectio 3\nIob 6:8-13 \n\n8 Quis det ut véniat petítio mea, et quod exspécto tríbuat mihi Deus?\n9 Et qui cœpit ipse me cónterat, solvat manum suam et succídat me?\n10 Et hæc mihi sit consolátio, ut afflígens me dolóre non parcat, nec contradícam sermónibus Sancti.\n11 Quæ est enim fortitúdo mea, ut sustíneam? aut quis finis meus, ut patiénter agam?\n12 Nec fortitúdo lápidum fortitúdo mea, nec caro mea ǽnea est.\n13 Ecce non est auxílium mihi in me, et necessárii quoque mei recessérunt a me.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-07",
    "reading": "Lectio 3\nEx Epístola sancti Leónis Papæ ad Pulchériam Augústam\nEpist. 13, ante medium \n\nSacraméntum reconcilatiónis nostræ, ante témpora ætérna dispósitum, nullæ implébant figúræ; quia nondum supervénerat Spíritus Sanctus in Vírginem nec virtus Altíssimi obumbráverat ei, ut, et intra intemeráta víscera, ædificánte sibi Sapiéntia domum, Verbum caro fíeret, et, forma Dei ac forma servi in unam conveniénte persónam, Creátor témporum nascerétur in témpore, et, per quem facta sunt ómnia, ipse inter ómnia gignerétur. Nisi enim novus homo, factus in similitúdinem carnis peccáti, nostram suscíperet vetustátem, et, consubstantiális Patri, consubstantiális esse dignarétur et matri, naturámque sibi nostram solus a peccáto liber uníret; sub iugo diáboli generáliter tenerétur humána captívas.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-08",
    "reading": "Lectio 3\nLéctio sancti Evangélii secúndum Lucam\nLuc 14:1-11 \n\nIn illo témpore: Cum intráret Iesus in domum cuiúsdam príncipis pharisæórum sábbato manducáre panem, et ipsi observábant eum. Et ecce homo quidam hydrópicus erat ante illum. Et réliqua.\n \nHomilía sancti Ambrósii Epíscopi\nLiber 7 in Lucæ cap. 14 \n\nCurátur hydrópicus, in quo fluxus carnis exúberans ánimæ gravábat offícia, spíritus exstinguébat ardórem. Deínde docétur humílitas, dum in illo convívio nuptiáli appeténtia loci superióris arcétur; cleménter tamen, ut persuásio humanitátis aspertitátem coërcitiónis exclúderet, rátio profíceret ad persuasiónis efféctum, et corréctio emendáret afféctum. Huic quasi próximo límine humánitas copulátur: quæ ita Domínicæ senténtiæ definitióne distínguitur, si in páuperes et débiles conferátur: nam hospitálem esse remuneratúris, afféctus avarítiæ est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-09",
    "reading": "Lectio 3\nIob 27:11-15 \n\n11 Docébo vos per manum Dei quæ Omnípotens hábeat, nec abscóndam.\n12 Ecce vos omnes nostis, et quid sine causa vana loquímini?\n13 Hæc est pars hóminis ímpii apud Deum, et heréditas violentórum, quam ab Omnipoténte suscípient:\n14 Si multiplicáti fúerint fílii eius, in gládio erunt, et nepótes eius non saturabúntur pane;\n15 Qui réliqui fúerint ex eo sepeliéntur in intéritu, et víduæ illíus non plorábunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-10",
    "reading": "Lectio 3\nNicoláus, Tolentínas a diutúrno illíus civitátis domicílio appellátus, in óppido sancti Angeli in Picéno natus est piis paréntibus, qui illum ex voto, sancti Nicolái intercessióne, a Deo impetrárunt. Puer, multárum virtútum, abstinéntiæ in primis, spécimen dedit. Clericáli milítiæ dein adscríptus et canónicus factus, cum quodam die concionatórem órdinis Eremitárum sancti Augustíni de mundi contémptu dicéntem audísset, eo sermóne inflammátus, statim eúndem órdinem est ingréssus; in quo tam exáctam religiósæ vitæ ratiónem cóluit, ut ieiúnio, rudi vestítu, verbéribus et áspera caténa corpus domáret, atque ómnibus áliis virtútibus prælucéret. Orándi assíduum stúdium, quamvis sátanæ insídiis várie vexátus et flagéllis intérdum cæsus, non intermittébat. Sex ante óbitum ménsibus, síngulis nóctibus angélicum concéntum audívit, et tandem, óbitus die prænuntiáto, obdormívit in Dómino. Miráculis in vita et post mortem clarus, ab Eugénio quarto in Sanctórum númerum relátus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-11",
    "reading": "Lectio 3\nIob 31:13-18 \n\n13 Si contémpsi subíre iudícium cum servo meo et ancílla mea, cum disceptárent advérsum me:\n14 Quid enim fáciam, cum surréxerit ad iudicándum Deus? et, cum quæsíerit, quid respondébo illi?\n15 Numquid non in útero fecit me, qui et illum operátus est? et formávit me in vulva unus?\n16 Si negávi, quod volébant, paupéribus et óculos víduæ exspectáre feci;\n17 Si comédi buccéllam meam solus, et non comédit pupíllus ex ea\n18 (quia ab infántia mea crevit mecum miserátio, et de útero matris meæ egréssa est mecum).\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-12",
    "reading": "Lectio 3\nVenerábile Vírginis Maríæ nomen, quod interpretátum maris stella dícitur, Matri Vírgini valde conveniénter aptátur. Ipsa namque aptíssime síderi comparátur, quia, sicut sine sui corruptióne sidus suum emíttit rádium, sic absque sui læsióne Virgo parturívit Fílium. Nec síderi rádius suam mínuit claritátem, nec Vírgini Fílius suam integritátem. Ipsa est ígitur nóbilis illa stella ex Iacob orta, super hoc mare magnum et spatiósum necessário subleváta, micans méritis, illústrans exémplis. O quisquis te intéllegis in huius sǽculi proflúvio magis inter procéllas et tempestátes fluctuáre, quam per terram ambuláre, ne avértas óculos a fulgóre huius síderis. Maríam cógita, Maríam ínvoca, ut sic in temetípso experiáris, quam mérito dictum sit: Et nomen Vírginis María. - Quod quidem dulcíssimum nomen, iamprídem in quibúsdam christiáni orbis pártibus speciáli ritu cultum, Innocéntius undécimus Románus Póntifex, ob insígnem victóriam de immaníssimo Turcárum tyránno, cervícibus pópuli christiáni insultánte, Viénnæ in Austria partam, et in perénne tanti benefícii monuméntum, in Ecclésia universáli síngulis annis celebrári præcépit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-13",
    "reading": "Lectio 3\nIob 42:1-6 \n\n1 Respóndens autem Iob Dómino, dixit:\n2 Scio quia ómnia potes, et nulla te latet cogitátio.\n3 Quis est iste qui celat consílium absque sciéntia? Ideo insipiénter locútus sum, et quæ ultra modum excéderent sciéntiam meam.\n4 Audi, et ego loquar; interrogábo te, et respónde mihi.\n5 Audítu auris audívi te; nunc autem óculus meus videt te.\n6 Idcírco ipse me reprehéndo, et ago pœniténtiam in favílla et cínere.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-14",
    "reading": "Lectio 3\nNum 21:6-9 \n\n6 Ad quorum plagas et mortes plurimórum\n7 Venérunt ad Móysen atque dixérunt: Peccávimus, quia locúti sumus contra Dóminum et te: ora ut tollat a nobis serpéntes. Oravítque Móyses pro pópulo.\n8 Et locútus est Dóminus ad eum: Fac serpéntem ǽneum et pone eum pro signo: qui percússus aspéxerit eum, vivet.\n9 Fecit ergo Móyses serpéntem ǽneum et pósuit eum pro signo; quem cum percússi aspícerent, sanabántur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-15",
    "reading": "Lectio 3\nLéctio sancti Evangélii secúndum Matthǽum\nMatt 22:34-46 \n\nIn illo témpore: Accessérunt ad Iesum pharisǽi, et interrogávit eum unus ex eis legis doctor tentans eum: Magíster, quod est mandátum magnum in lege? Et réliqua.\n \nHomilía sancti Ioánnis Chrysóstomi\nHomilia 72 in Matthæum \n\nSadducǽis confúsis, pharisǽi rursus aggrediúntur; cumque quiéscere oportéret, decertáre voluérunt: et legis perítiam profiténtem præmíttunt, non díscere, sed tentáre cupiéntes; ac ita intérrogant: Quodnam primum mandátum in lege sit. Nam cum primum illud sit, Díliges Dóminum Deum tuum: putántes causas sibi allatúrum ad mandátum hoc corrigéndum, áliquid addéndo, quóniam Deum se faciébat, hoc modo intérrogant. Quid ígitur Christus? Ut osténdat idcírco ad hæc eos devenísse, quia nulla in eis esset cáritas, sed invídiæ livóre tabéscerent: Díliges, inquit, Dóminum Deum tuum: hoc primum et magnum mandátum est. Secúndum autem símile huic: Díliges próximum tuum sicut teípsum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-16",
    "reading": "Lectio 3\nCornélius Románus, Gallo et Volusiáno imperatóribus pontificátum gerens, Novatiáni schísmati fórtiter réstitit, plúraque de lapsis magna caritáte conscrípsit; ad quem octo sancti Cypriáni exstant epístolæ. In exsílio, ad Centum cellas, ærúmnis conféctus, martyr óbiit. Cypriánus Afer, primum glorióse rhetóricam dócuit; exínde, suadénte presbýtero Cæcílio a quo et cognoméntum sortítus est, Christiánus factus, omnem substántiam suam paupéribus erogávit, ac post non multum témporis eléctus in presbýterum, étiam epíscopus Carthaginiénsis constitútus est. Et ipse in schísmate Nováti plura pérferens, damna Ecclésiæ illáta reparáre omni ope conátus est. Huius vero ingénii supérfluum est índicem téxere, cum sole clarióra sint eius ópera. Passus est sub Valeriáno et Galliéno princípibus, persecutióne octáva.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-17",
    "reading": "Lectio 3\nTob 3:4-6 \n\n4 Quóniam non obedívimus præcéptis tuis, ídeo tráditi sumus in direptiónem, et captivitátem, et mortem, et in fábulam, et in impropérium ómnibus natiónibus, in quibus dispersísti nos.\n5 Et nunc, Dómine, magna iudícia tua, quia non égimus secúndum præcépta tua et non ambulávimus sincériter coram te.\n6 Et nunc, Dómine, secúndum voluntátem tuam fac mecum, et prǽcipe in pace récipi spíritum meum; éxpedit enim mihi mori magis quam vívere.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-18",
    "reading": "Lectio 3\nEt dixit illis: Hoc genus in nullo potest exíre, nisi in oratióne et ieiúnio. Dum docet Apóstolos quómodo dæmon nequíssimus débeat expélli, omnes instítuit ad vitam; ut scílicet novérimus, gravíssima quæque vel immundórum spirítuum, vel hóminum tentaménta ieiúniis et oratiónibus esse superánda: iram quoque Dómini, cum in ultiónem nostrórum scélerum fúerit accénsa, hoc remédio singulári posse placári. Ieiúnium autem generále est, non solum ab escis, sed et a cunctis illécebris abstinére carnálibus, immo ab ómnibus vitiórum continére se passiónibus. Sic et orátio generális non in verbis solum est, quibus divínam cleméntiam invocámus, verum étiam in ómnibus, quæ in obséquium nostri Conditóris fídei devotióne gérimus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-19",
    "reading": "Lectio 3\nIanuárius, Benevénti epíscopus, Diocletiáno et Maximiáno in Christiános sæviéntibus, a Timótheo Campániæ prǽside ob christiánæ fídei professiónem frustra igne et equúleo tentátus est. Mox vinctus una cum Festo eius diácono et Desidério lectóre, ante rhedam prǽsidis Putéolos pertráhitur, et póstero die cum sóciis, quibus adiécti sunt Sósius Misénas, Próculus Puteolánus diáconus, Eutyches et Acútius láici, béstiis obícitur. Verum, cum hæ innóxiæ illis fuíssent, et hóminum míllia fere quinque Christi fidem suscepíssent, actus in rábiem præses, sanctum Epíscopum cum sóciis gládio pércuti iussit. Horum córpora Christiáni sepeliénda curavérunt. Ianuárii corpus primo Benevéntum, inde ad monastérium montis Vírginis, postrémo in maióri ecclésia Neápolis cónditum, multis miráculis cláruit. Eius sanguis, qui in ampúlla vítrea asservátur, cum in conspéctu cápitis eiúsdem Mártyris pónitur, admirándum in modum colliquefíeri et ebullíre ad hæc usque témpora cérnitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-20",
    "reading": "Lectio 3\nCapíllis ergo pedes Dómini térgimus, quando sanctis eius, quibus ex caritáte compátimur, étiam ex his quæ nobis supérfluunt, miserémur: quátenus sic mens per compassiónem dóleat, ut étiam larga manus afféctum dolóris osténdat. Rigat namque lácrimis Redemptóris pedes, sed capíllis suis non tergit, qui utcúmque proximórum dolóri compátitur, sed tamen eis ex his, quæ sibi supérfluunt, non miserétur. Plorat, et non tergit, qui verba quidem dolóris tríbuit, sed non ministrándo quæ desunt, vim dolóris mínime abscíndit. Osculátur múlier pedes, quos tergit: quod nos quoque plene ágimus, si studióse dilígimus, quos ex largitáte continémus: ne gravis nobis sit necéssitas próximi; ne ipsa nobis eius indigéntia, quæ sustentátur, fiat onerósa: et cum manus necessária tríbuit, ánimus a dilectióne torpéscat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-21",
    "reading": "Lectio 3\nEzech 1:10-12 \n\n10 Similitúdo autem vultus eórum, fácies hóminis et fácies leónis a dextris ipsórum quátuor, fácies autem bovis a sinístris ipsórum quátuor, et fácies áquilæ désuper ipsórum quátuor.\n11 Fácies eórum et pennæ eórum exténtæ désuper: duæ pennæ singulórum iungebántur, et duæ tegébant córpora eórum:\n12 Et unumquódque eórum coram fácie sua ambulábat: ubi erat ímpetus spíritus, illuc gradiebántur, nec revertebántur cum ambulárent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-22",
    "reading": "Lectio 3\nLéctio sancti Evangélii secúndum Matthǽum\nMatt 9:1-8 \n\nIn illo témpore: Ascéndens Iesus in navículam transfretávit et venit in civitátem suam. Et réliqua.\n \nHomilía sancti Petri Chrysólogi\nSermo 50 \n\nChristum in humánis áctibus divína gessísse mystéria, et in rebus visibílibus invisibília exercuísse negótia, léctio hodiérna monstrávit. Ascéndit, inquit, in navículam, et transfretávit, et venit in civitátem suam. Nonne ipse est, qui, fugátis flúctibus, maris profúnda nudávit, ut Israëlíticus pópulus inter stupéntes undas sicco vestígio velut móntium cóncava pertransíret? Nonne hic est, qui Petri pédibus marínos vórtices inclinávit, ut iter líquidum humánis gréssibus sólidum præbéret obséquium.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-23",
    "reading": "Lectio 3\nLinus Póntifex, Volatérris in Etrúria natus, primus post Petrum gubernávit Ecclésiam. Cuius tanta fides et sánctitas fuit, ut non solum dǽmones eíceret, sed étiam mórtuos revocáret ad vitam. Scripsit res gestas beáti Petri, et ea máxime quæ ab illo acta sunt contra Simónem magum. Sancívit ne qua múlier, nisi veláto cápite, in ecclésiam introíret. Huic Pontífici caput amputátum est ob constántiam fídei, iussu Saturníni ímpii et ingratíssimi consuláris, cuius fíliam a dǽmonum vexatióne liberáverat. Sepúltus est in Vaticáno prope sepúlcrum Príncipis Apostolórum, nono caléndas octóbris. Sedit annos úndecim, menses duos, dies vigínti tres, creátis, bis mense decémbri, epíscopis quíndecim, presbýteris decem et octo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-24",
    "reading": "Lectio 3\nIdt 8:9-11 \n\n9 Hæc ítaque, cum audísset quóniam Ozías promisísset quod, transácto quinto die, tráderet civitátem, misit ad presbýteros Chabri et Charmi.\n10 Et venérunt ad illam, et dixit illis: Quod est hoc verbum, in quo consénsit Ozías, ut tradat civitátem Assýriis, si intra quinque dies non vénerit vobis adiutórium?\n11 Et qui estis vos, qui tentátis Dóminum?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-25",
    "reading": "Lectio 3\nIdt 10:16-20 \n\n16 Duxerúntque illam ad tabernáculum Holoférnis, annuntiántes eam.\n17 Cumque intrásset ante fáciem eius, statim captus est in suis óculis Holoférnes.\n18 Dixerúntque ad eum satéllites eius: Quis contémnat pópulum Hebræórum, qui tam decóras mulíeres habent, ut non pro his mérito pugnáre contra eos debeámus?\n19 Videns ítaque Iudith Holoférnem sedéntem in conopéo, quod erat ex púrpura et auro et smarágdo et lapídibus pretiósis intéxtum,\n20 Et, cum in fáciem eius intendísset, adorávit eum prostérnens se super terram.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-26",
    "reading": "Lectio 3\nIdt 13:8-11 \n\n8 Et, cum hæc dixísset, accéssit ad colúmnam, quæ erat ad caput léctuli eius, et pugiónem eius, qui in ea ligátus pendébat, exsólvit.\n9 Cumque evaginásset illum, apprehéndit comam cápitis eius et ait: Confírma me, Dómine Deus, in hac hora.\n10 Et percússit bis in cervícem eius et abscídit caput eius et ábstulit conopéum eius a colúmnis et evólvit corpus eius truncum.\n11 Et post pusíllum exívit, et trádidit caput Holoférnis ancíllæ suæ et iussit ut mítteret illud in peram suam.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-27",
    "reading": "Lectio 3\nCosmas et Damiánus, fratres Arabes, in Ægéa urbe nati, nóbiles médici, imperatóribus Diocletiáno et Maximiáno, non magis medicínæ sciéntia quam Christi virtúte, morbis étiam insanabílibus medebántur. Quorum religiónem cum Lýsias præféctus cognovísset, addúci eos ad se iubet, ac de vivéndi institúto et de fídei professióne interrogátos, cum se et Christiános esse, et christiánam fidem esse ad salútem necessáriam, líbere prædicárent, deos venerári ímperat; et, si id recúsent, minátur cruciátus et necem acerbíssimam. Verum, ut se frustra hæc illis propónere intéllegit: Colligáte, inquit, manus et pedes istórum, eósque exquisítis torquéte supplíciis. Quibus iussa exsequéntibus, nihilóminus Cosmas et Damiánus in senténtia persistébant. Quare, ut erant vincti, in profúndum mare iaciúntur. Unde cum salvi ac solúti essent egréssi, mágicis ártibus præféctus factum assígnans, in cárcerem tradit, ac postrídie edúctos in ardéntem rogum ínici iubet; ubi, cum ab ipsis flamma refúgeret, várie et crudéliter tortos secúri pércuti vóluit. Itaque, in Iesu Christi confessióne, martýrii palmam accepérunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-28",
    "reading": "Lectio 3\nWencesláus, Bohémiæ dux, Wratisláo patre Christiáno, Drahomíra matre gentíli natus, ab ávia Ludmílla fémina sanctíssima pie educátus, omni virtútum génere insígnis, summo stúdio virginitátem per omnem vitam servávit illibátam. Mater, per nefáriam Ludmíllæ necem regni administratiónem assecúta, ímpie cum iunióre fílio Bolesláo vivens, concitávit in se prócerum indignatiónem; quare, ímpii regíminis pertǽsi, utriúsque excússo iugo, Wencesláum in urbe Pragénsi regem salutárunt. Qui regnum pietáte magis quam império gubernávit, in egénis et afflíctis sublevándis solers et assíduus. Summa religióne sacerdótes venerátus, suis ipse mánibus tríticum serébat et vinum exprimébat, in Missæ sacrifício adhibénda. Cum vero ab imperatóre régiis insígnibus decorátus fuísset, ab ímpio fratre, matris suásu, orans in ecclésia interféctus est. Sanguis eius per paríetes aspérsus adhuc conspícitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-29",
    "reading": "Lectio 3\nDan 10:9-14 \n\n9 Et audívi vocem sermónum eius: et áudiens iacébam consternátus super fáciem meam, et vultus meus hærébat terræ.\n10 Et ecce manus tétigit me, et eréxit me super génua mea et super artículos mánuum meárum.\n11 Et dixit ad me: Dániel, vir desideriórum, intéllege verba quæ ego loquor ad te, et sta in gradu tuo; nunc enim sum missus ad te. Cumque dixísset mihi sermónem istum, steti tremens.\n12 Et ait ad me: Noli metúere, Dániel; quia, ex die primo quo posuísti cor tuum ad intellegéndum, ut te afflígeres in conspéctu Dei tui, exaudíta sunt verba tua, et ego veni propter sermónes tuos.\n13 Princeps autem regni Persárum réstitit mihi vigínti et uno diébus; et ecce Míchaël, unus de princípibus primis, venit in adiutórium meum, et ego remánsi ibi iuxta regem Persárum.\n14 Veni autem ut docérem te quæ ventúra sunt pópulo tuo in novíssimis diébus, quóniam adhuc vísio in dies.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-09-30",
    "reading": "Lectio 3\nHierónymus, Stridóne in Dalmátia natus, Romæ adoléscens est baptizátus, et liberálibus disciplínis a Donáto et áliis viris doctíssimis erudítus. Religiónis causa, totam lustrávit Palæstínam. Deínde secéssit in vastam Sýriæ solitúdinem, ubi quadriénnium in lectióne divinórum librórum cælestísque beatitúdinis contemplatióne consúmpsit. Présbyter a Paulíno epíscopo Antiochíæ factus et in Palæstínam revérsus, Béthlehem ad Christi Dómini præsépe cæléstem quamdam vitæ ratiónem instítuit, et diáboli insídias piis labóribus ac perpétua lectióne et scriptióne superávit. Tamquam ad oráculum, úndique ad ipsum divínæ Scriptúræ quæstiónes explicándæ referebántur. Illum Dámasus Románus Póntifex et sanctus Augustínus de locis Scriptúræ difficíllimis sæpe consuluérunt propter eius singulárem doctrínam et linguæ non solum Latínæ et Græcæ, sed Hebráice étiam et Chaldáicæ intellegéntiam. Vetus Testaméntum ex Hebrǽo convértit; novum, iussu Dámasi, Græcæ fídei rédditum, magna étiam ex parte explicávit. In summa senectúte migrávit in cælum. Eius corpus, ad Béthlehem sepúltum, póstea Romam delátum, in basílica sanctæ Maríæ maióris cónditum fuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-01",
    "reading": "Lectio 3\nEsth 3:6-7 \n\n6 Audíerat enim quod esset gentis Iudǽæ, magísque vóluit omnem Iudæórum, qui erant in regno Assuéri, pérdere natiónem.\n7 Mense primo, cuius vocábulum est Nisan, anno duodécimo regni Assuéri, missa est sors in urnam, quæ Hebráice dícitur phur, coram Aman, quo die et quo mense gens Iudæórum debéret intérfici; et exívit mensis duodécimus qui vocátur Adar.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-02",
    "reading": "Lectio 3\nSermo sancti Bernárdi Abbátis\nIn Psalmum Qui habitat \n\nAngelis suis mandávit de te. Mira dignátio, et vere magna diléctio caritátis. Quis enim? quibus? de quo? quid mandávit? Studióse considerémus, fratres, diligénter commendémus memóriæ hoc tam grande mandátum. Quis enim mandávit? cuius sunt Angeli? cuius mandátis obtémperant? cuius obédiunt voluntáti? Nempe Angelis suis mandávit de te, ut custódiant te in ómnibus viis tuis. Nec cunctántur quin étiam in mánibus tollant te. Summa ergo Maiéstas mandávit Angelis, et Angelis suis mandávit. Illis útique sublímibus, tam beátis quam próximis sibi cohæréntibus et vere domésticis mandávit de te. Tu quis es? Quid est homo, quod memor es eius? aut fílius hóminis, quóniam réputas eum? Quasi vero non sit homo putrédo, et fílius hóminis vermis! Sed quid putas mandávit de te? Ut custódiant te.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-03",
    "reading": "Lectio 3\nTerésia a Iesu Infánte, Alensónii in Gállia, ex honéstis piísque paréntibus orta est. Quinto ætátis anno, matre amíssa, Dei providéntiæ se totam commisit sub vigilántia amantíssimi patris et sorórum natu maiórum: quibus magístris, ad curréndam perfectiónis viam ut gigas exsultávit. Novénnis virgínibus ex órdine sancti Benedícti Lexóviis excolénda tráditur. Décimo ætátis anno, arcáno et gravi morbo diu cruciáta, ope Dóminæ nostræ a Victória, divínitus fuit liberáta. Angélico fervóre repléta, ad sacrum convívium prímitus accédens, insatiábilem huius cibi famem hauríre visa est. Carmelitárum excalciatórum órdinem íngredi cúpiens, ob ætátis deféctum, multas ad religiósam vitam amplecténdam nacta est difficultátes, quibus fórtiter superátis, Lexoviénsem Carmélum, quíndecim annos nata, felíciter ingréssa est. Ibíque erga Deum et próximum exímia caritáte flagrávit. Spirituálem infántiæ viam, secúndum Evangélii doctrínam, secúta, álios, speciátim novítias, eándem edócuit. Patiéndi desidério inflammáta, duóbus ante óbitum annis Dei miseréntis amóri se víctimam óbtulit. Vigínti quátuor annos nata, die trigésima septémbris, anno millésimo octingentésimo nonagésimo séptimo, ad Sponsum evolávit. Quam Pius undécimus, Póntifex máximus, Beátis Virgínibus adscríptam, et biénnio post, iubilǽo máximo recurrénte, solémniter inter Sanctas relátam, peculiárem ómnium Missiónum Patrónam constítuit atque declarávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-04",
    "reading": "Lectio 3\nFrancíscus, Assísii in Umbria natus, patris exémplum secútus, a prima ætáte mercatúram fecit. Grávi morbo corréptus, cum convaluísset, cœpit ardéntius cólere caritátis offícia, et patri id indígne ferénti, bona ómnia cessit, subiúngens sibi in pósterum maiórem facultátem fore dicéndi: Pater noster, qui es in cælis. Cum autem ex Evangélio apostólicæ paupertátis mónita audísset, detráctis cálceis et una conténtus túnica, cum duódecim sócios adhibuísset, órdinem Minórum instítuit; quem, a summo Pontífice Innocéntio tértio, cǽlitus admónito, confirmátum, mirífice propagávit. Mox in solitúdinem montis Alvérni se cóntulit, ibíque, die Exaltatiónis sanctæ Crucis a Séraphim crucifíxi effígiem inter alas præ se ferénte, sacra accépit stígmata; in eius mánibus, pédibus et látere clavórum et lánceæ vestígiis apparéntibus. Biénnio post gráviter ægrótans, in ecclésia sanctæ Maríæ Angelórum, ubi grátiæ spíritum a Deo accéperat, fratres ad paupertátem, patiéntiam et sanctæ Románæ Ecclésiæ fidem servándam hortátus, piíssime ánimam efflávit quarto nonas octóbris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-05",
    "reading": "Lectio 3\nSermo sancti Bernárdi Abbátis\nSerm. in cap. 12 Apoc., ante med. \n\nAmplectámur Maríæ vestígia, fratres mei, et devotíssima supplicatióne beátis illíus pédibus provolvámur. Teneámus eam nec dimittámus, donec benedíxerit nobis; potens est enim. Nempe vellus est médium inter rorem et áream: múlier inter solem et lunam: María inter Christum et Ecclésiam constitúta. Sed forte miráris, non tam vellus opértum rore, quam amíctam sole mulíerem. Magna síquidem familiáritas, sed mira omníno vicínitas solis et mulíeris. Quómodo enim in tam veheménti fervóre tam frágilis natúra subsístit? Mérito quidem admiráris, Móyses sancte, et curiósius desíderas intuéri. Verúmtamen solve calceaménta de pédibus tuis, et involúcra pone carnálium cogitatiónum, si accédere concupíscis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-06",
    "reading": "Lectio 3\nLéctio sancti Evangélii secúndum Ioánnem\nIoannes 4:46-53 \n\nIn illo témpore: Erat quidam régulus, cuius fílius infirmabátur Caphárnaum. Et réliqua.\n \nHomilía sancti Gregórii Papæ\nHomilia 28 in Evangelia \n\nLéctio sancti Evangélii, quam modo, fratres, audístis, expositióne non índiget: sed ne hanc táciti præteriísse videámur, exhortándo pótius quam exponéndo in ea áliquid loquámur. Hoc autem nobis solúmmodo de expositióne vídeo esse requiréndum, cur is, qui ad salútem fílio peténdam vénerat, audívit: Nisi signa et prodígia vidéritis, non créditis. Qui enim salútem fílio quærébat, proculdúbio credébat; neque enim ab eo quǽreret salútem, quem non créderet Salvatórem. Quare ergo dícitur: Nisi signa et prodígia vidéritis, non créditis: qui ante crédidit, quam signa vidéret?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-07",
    "reading": "Lectio 3\nSir 24:24-31 \n\n24 Ego mater pulchræ dilectiónis, et timóris, et agnitiónis, et sanctæ spei.\n25 In me grátia omnis viæ et veritátis, in me omnis spes vitæ et virtútis.\n26 Transíte ad me, omnes qui concupíscitis me, et a generatiónibus meis implémini;\n27 Spíritus enim meus super mel dulcis, et heréditas mea super mel et favum.\n28 Memória mea in generatiónes sæculórum.\n29 Qui edunt me, adhuc esúrient, et qui bíbunt me, adhuc sítient.\n30 Qui audit me non confundétur, et qui operántur in me non peccábunt.\n31 Qui elúcidant me, vitam ætérnam habébunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-08",
    "reading": "Lectio 3\nBirgítta, in Suécia illústribus et piis paréntibus orta, sanctíssime vixit. In passiónis Domínicæ meditatióne ita afficiebátur, ut de ea sine lácrimis cogitáre non posset. Ulfóni, Neríciæ príncipi, in matrimónium trádita, virum ipsum ad pietátis offícia, tum óptimis exémplis, tum efficácibus verbis adhortáta est. In filiórum educatióne piíssima, paupéribus et infírmis inserviébat. Viro Cisterciénsi mónacho facto et paulo post defúncto, Birgítta arctiórem vitæ formam est aggréssa. Cui deínde arcána multa fuérunt divínitus reveláta. Monastérium Vastanénse sub régula sancti Salvatóris instítuit; Ierosólymam, devotiónis causa, pétiit. Tandem Romæ, grávibus per annum íntegrum afflictáta morbis, migrávit in cælum. Ipsam, miráculis illústrem, Bonifátius nonus in Sanctórum númerum rétulit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-09",
    "reading": "Lectio 3\nIoánnes Leonárdi non longe a Lucénsi urbe ortus, a prima ætáte grave quiddam ac matúrum præ se tulit. Annos natus vigínti sex a Deo vocátus ad ecclesiásticæ milítiæ nomen dandum, primum inter púeros latínæ linguæ rudiméntis instrúctus, in lítteris et philosóphicis ac theológicis disciplínis ádeo profécit, ut vix acto quadriénnio ad sacerdótium ex obediéntia promótus fúerit. Congregatiónem instítuit clericórum regulárium a Matre Dei, quorum cura et zelo in Lucénsi república magna animórum commutátio perácta est. Hinc in acérrimas hóminum nequam insectatiónes íncidit, sed, æquo ánimo ómnia libénter ferens, a Gregório décimo tértio suæ congregatiónis confirmatiónem impetrávit. Gráviter dolens gentes plúrimas remótis in regiónibus luce Evangélica carére consíliis ínitis cum piíssimo prǽsule Vives, cœtum instítuit presbyterórum, quibus propósitum esset idóneos informáre adolescéntes, in díssitas regiónes subínde mitténdos ad fidem propagándam. A sacro ministério nunquam defíciens, in cínere et cilício ad Dóminum migrávit Romæ, die nona octóbris, anno millésimo sexcentésimo nono, et a Pio undécimo Sanctórum fastis adscríptus est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-10",
    "reading": "Lectio 3\nFrancíscus, Gándiæ dux quartus, in aula Cároli quinti Cǽsaris, vitæ integritáte primum cláruit. Ad Granaténse vero sepúlcrum Isabéllam imperatrícem cum detulísset, in eius vultu, fœde commutáto, mortálium ómnium caducitátem rélegens, voto se adstrínxit, rebus ómnibus abiéctis, regum Regi únice inserviéndi. Mórtua ígitur Eleonóra de Castro cóniuge, societáti Iesu nomen dedit. A sancto Ignátio generális commissárius in Hispániis factus, paulo post præpósitus generális tértius a societáte univérsa, licet invítus, elígitur. Cardináli Alexandríno, ad coniungéndos contra Turcas, christiános príncipes, legáto comes a beáto Pio Papa quinto ádditus, cum árduum iter, suscepísset ex obediéntia, vitæ tamen cursum Romæ, ut optárat, felíciter consummávit, anno salútis millésimo quingentésimo septuagésimo secúndo. A Cleménte décimo in Sanctórum númerum est adscríptus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-11",
    "reading": "Lectio 3\nSir 24:17-23 \n\n17 Quasi cedrus exaltáta sum in Líbano, et quasi cypréssus in monte Sion:\n18 Quasi palma exaltáta sum in Cades, et quasi plantátio rosæ in Iéricho:\n19 Quasi olíva speciósa in campis, et quasi plátanus exaltáta sum iuxta aquam in platéis.\n20 Sicut cinnamómum et bálsamum aromatízans odórem dedi; quasi myrrha elécta dedi suavitátem odóris,\n21 Et quasi storax, et gálbanus, et úngula, et gutta, et quasi Líbanus non incísus vaporávi habitatiónem meam, et quasi bálsamum non mixtum odor meus.\n22 Ego quasi terebínthus exténdi ramos meos, et rami mei honóris et grátiæ.\n23 Ego quasi vitis fructificávi suavitátem odóris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-12",
    "reading": "Lectio 3\nSermo sancti Bernárdi Abbátis\nSerm. in cap. 12 Apoc., ante med. \n\nAmplectámur Maríæ vestígia, fratres mei, et devotíssima supplicatióne beátis illíus pédibus provolvámur. Teneámus eam nec dimittámus, donec benedíxerit nobis; potens est enim. Nempe vellus est médium inter rorem et áream: múlier inter solem et lunam: María inter Christum et Ecclésiam constitúta. Sed forte miráris, non tam vellus opértum rore, quam amíctam sole mulíerem. Magna síquidem familiáritas, sed mira omníno vicínitas solis et mulíeris. Quómodo enim in tam veheménti fervóre tam frágilis natúra subsístit? Mérito quidem admiráris, Móyses sancte, et curiósius desíderas intuéri. Verúmtamen solve calceaménta de pédibus tuis, et involúcra pone carnálium cogitatiónum, si accédere concupíscis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-13",
    "reading": "Lectio 3\nLéctio sancti Evangélii secúndum Matthǽum\nMatt 18:23-35 \n\nIn illo témpore: Dixit Iesus discípulis suis parábolam hanc: Assimilátum est regnum cælórum hómini regi, qui vóluit ratiónem pónere cum servis suis. Et réliqua.\n \nHomilía sancti Hierónymi Presbýteri\nLib. 3 Comm. in cap. 18 Matth. \n\nFamiliáre est Sýris, et máxime Palæstínis, ad omnem sermónem suum parábolas iúngere: ut quod per simplex præcéptum téneri ab auditóribus non potest, per similitúdinem exempláque teneátur. Præcépit ítaque Dóminus Petro sub comparatióne regis et dómini, et servi, qui débitor decem míllium talentórum a dómino rogans véniam impetráverat, ut ipse quoque dimíttat consérvis suis minóra peccántibus. Si enim ille rex et dóminus servo debitóri decem míllia talentórum tam fácile dimísit: quanto magis servi consérvis suis debent minóra dimíttere?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-14",
    "reading": "Lectio 3\nCallístus, Románus, prǽfuit Ecclésiæ, Antoníno Heliogábalo imperatóre. Constítuit quátuor anni Témpora, quibus ieiúnium, ex apostólica traditióne accéptum, ab ómnibus servarétur. Ædificávit basílicam sanctæ Maríæ trans Tíberim, et in via Appia vetus cœmetérium ampliávit, in quo multi sancti Sacerdótes et Mártyres sepúlti sunt; unde ab eo Callísti cœmetérium appellátur. Sedit annos quinque, mensem unum, dies duódecim. Post longam famem crebrásque verberatiónes præceps iactus in púteum, martýrio coronátus sub Alexándro imperatóre, et sepúltus est in cœmetério Calepódii, via Aurélia, tértio ab Urbe lápide, prídie idus octóbris. Eius póstmodum corpus in basílicam sanctæ Maríæ trans Tíberim delátum, sub ara maióri, máxima veneratióne cólitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-15",
    "reading": "Lectio 3\nTerésia, piis nobilibúsque paréntibus Abulæ in Hispánia nata, adhuc puéllula, martýrii cupiditáte incénsa, domo aufúgiens, Africam pétere tentávit. Domum redúcta, post matris óbitum, cum patrocínio beátæ Vírginis se totam commisísset, vicénnis moniálium sanctæ Maríæ de Monte Carmélo régulam proféssa est. De animárum salúte sollícita, plúrimis exstrúctis monastériis, véterem Carmelitárum régulam muliéribus et viris observándam propósuit. Pro infidélibus atque hæréticis voluntários próprii córporis cruciátus Deo iúgiter offerébat, et divíno ǽstuans amóre, cum máxime árduum votum emisísset efficiéndi semper id, quod perféctius esse intellégeret, ab Angelo méruit igníto iáculo sibi præcórdia transverberári. Multa cæléstis sapiéntiæ documénta conscrípsit, múltaque verbo et exémplo dócuit, illud in ore sæpe habens: Dómine, aut pati aut mori. Virtútibus, prophetíæ dono aliísque charismátibus clara, Albæ puríssimam ánimam Deo réddidit, anno millésimo quingentésimo octogésimo secúndo, ætátis suæ sexagésimo séptimo, idibus octóbris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-16",
    "reading": "Lectio 3\nHedwígis, régiis clara natálibus, sanctæ Elísabeth, fíliæ regis Hungáriæ matértera, duodénnis Henríco Polóniæ ducis núptui trádita, prolem inde suscéptam in Dei timóre erudívit. Ut autem commódius Deo vacáret, ex pari voto et consénsu unánimi, ad separatiónem thori virum indúxit. Quo defúncto, ipsa in monastério Trebnicénsi Cisterciénsem sumpsit hábitum; in eóque, contemplatióni inténta, divínis Offíciis et Missárum solémniis assídua assístere in delíciis hábuit. Sublimióribus florens virtútibus, arctíssima pœniténtia, consiliórum gravitáte animíque candóre, in exímium religiósæ pietátis evásit exémplum. Omnibus se ultro subícere atque vilióra múnia subíre, paupéribus étiam flexu genu ministráre, leprosórum pedes ablúere et osculári, ipsi familiáre erat. Mira eius patiéntia animíque constántia, præcípue in morte Henríci, ducis Silésiæ, sui fílii in bello a Tártaris cæsi, enítuit. Miraculórum glória, præcípue post óbitum, claram, Clemens quartus Sanctórum número eam adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-17",
    "reading": "Lectio 3\nMargaríta María Alacóque, in pago diœcésis Augustodunénsis honésto génere nata, iam a téneris annis futúræ sanctitátis indícia prǽbuit. In Deíparam Vírginem et in augústum Eucharístiæ sacraméntum amóre flagrans, adolescéntula Deo virginitátem devóvit; ac órdinem Visitatiónis ingréssa, statim religiósæ vitæ fulgóre nitére cœpit. Altióris dono oratiónis a Deo est decoráta, aliísque grátiæ munéribus et crebris visiónibus. Harum celebérrima fuit cum ante Eucharístiam precánti Iesus semetípsum conspiciéndum óbtulit, et divínum Cor in apérto péctore flammis incénsum ac spinis constríctum osténdit, præcepítque ut, ob talem caritátem et ad ingratórum hóminum iniúrias expiándas, illa públicum Cordi suo cultum, magnis propósitis cæléstis thesáuri prǽmiis, instituéndum curáret. Religiósæ perfectiónis laude florens et per æternárum rerum contemplatiónem in dies síngulos cælésti sponso coniúnctior, ad eum evolávit, anno ætátis suæ quadragésimo tértio, reparátæ salútis millésimo sexcentésimo nonagésimo. Miráculis insígnem Benedíctus décimus quintus Sanctis adscrípsit: eiúsque offícium Pius undécimus ad univérsam Ecclésiam exténdit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-18",
    "reading": "Lectio 3\nEzech 1:10-12 \n\n10 Similitúdo autem vultus eórum, fácies hóminis et fácies leónis a dextris ipsórum quátuor, fácies autem bovis a sinístris ipsórum quátuor, et fácies áquilæ désuper ipsórum quátuor.\n11 Fácies eórum et pennæ eórum exténtæ désuper: duæ pennæ singulórum iungebántur, et duæ tegébant córpora eórum:\n12 Et unumquódque eórum coram fácie sua ambulábat: ubi erat ímpetus spíritus, illuc gradiebántur, nec revertebántur cum ambulárent.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-19",
    "reading": "Lectio 3\nPetrus Alcántaræ in Hispánia nobílibus paréntibus natus, décimo sexto ætátis anno órdinem Minórum ingréssus, se ómnium virtútum, præcípue paupertátis et castitátis, exémplar exhíbuit et innúmeros, verbi Dei prædicatióne, a vítiis ad pœniténtiam tradúxit. Primǽvum sancti Francísci institútum reparáre studens, in angustíssimo et paupérrimo cœnóbio, iuxta Pedrósum exstrúcto, aspérrimum vitæ genus felíciter incépit, quod deínde mirífice propagátum est. Sanctæ Terésiæ, cuius probáverat spíritum et a qua sanctus vivens passim vocabátur, in promovénda Carmelitárum reformatióne adiútor fuit. Contemplatiónis et miraculórum grátia insígnem, dono prophetíæ ac discretiónis spirítuum imbútum fuísse éadem sancta Terésia testátur. Dénique, annum agens sexagésimum tértium, migrávit in cælum. Quem beáta Terésia mirábili glória renidéntem per visum conspéxit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-20",
    "reading": "Lectio 3\nLéctio sancti Evangélii secúndum Matthǽum\nMatt 22:15-21 \n\nIn illo témpore: Abeúntes pharisǽi consílium iniérunt ut cáperent Iesum in sermóne. Et réliqua.\n \nHomilía sancti Hilárii Epíscopi\nComment. in Matth. can. 23 \n\nFrequénter pharisǽi commovéntur, et occasiónem insimulándi eum habére ex prætéritis non possunt. Cádere enim vítium in gesta eius et dicta non póterat; sed de malítiæ afféctu, in omnem se inquisitiónem reperiúndæ accusatiónis exténdunt. Namque a sǽculi vítiis, atque a superstitiónibus humanárum religiónum, univérsos ad spem regni cæléstis vocábat. Igitur an violáret sǽculi potestátem, de propósitæ interrogatiónis condicióne perténtant; an vidélicet reddi tribútum Cǽsari oportéret.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-21",
    "reading": "Lectio 3\n2 Mac 2:7-9 \n\n7 Ut autem cognóvit Ieremías, culpans illos dixit: quod ignótus erit locus, donec cóngreget Deus congregatiónem pópuli, et propítius fiat;\n8 Et tunc Dóminus osténdet hæc, et apparébit maiéstas Dómini, et nubes erit, sicut et Móysi manifestabátur, et sicut, cum Sálomon pétiit ut locus sanctificarétur magno Deo, manifestábat hæc;\n9 Magnífice étenim sapiéntiam tractábat: et ut sapiéntiam habens, óbtulit sacrifícium dedicatiónis et consummatiónis templi.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-22",
    "reading": "Lectio 3\n2 Mac 3:9-12 \n\n9 Sed, cum venísset Ierosólymam, et benígne a summo sacerdóte in civitáte esset excéptus, narrávit de dato indício pecuniárum, et cuius rei grátia adésset, apéruit; interrogábat autem si vere hæc ita essent.\n10 Tunc summus sacérdos osténdit depósita esse hæc, et victuália viduárum et pupillórum;\n11 Quædam vero esse Hircáni Tobíæ viri valde eminéntis, in his quæ detúlerat ímpius Simon: univérsa autem argénti talénta esse quadragínta, et auri ducénta:\n12 Décipi vero eos qui credidíssent loco et templo, quod per univérsum mundum honorátur, pro sui veneratióne et sanctitáte, omníno impossíbile esse.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-23",
    "reading": "Lectio 3\nAntónius María Claret, Salléntii in Hispánia, piis honestísque paréntibus natus, adoléscens textóriam artem exércuit, sed dein, sacerdótio auctus, primum parœciále ministérium excóluit, póstea vero Romam venit ut a Propagándæ Fídei Congregatióne ad éxteras missiónes mitterétur. Sed, Deo disponénte, Hispániam revérsus, missionárius apostólicus Cataláuniam, et Fortunátas Insulas peragrávit. Bonórum librórum scriptor fecúndus, Congregatiónem quoque Filiórum Immaculáti Cordis Maríæ fundávit. Archiepiscopáli sedi Sancti Iacóbi in Cuba præféctus, zelántis Pastóris virtútibus mire effúlsit; seminárium restítuit, doctrínam et disciplínam clericórum promóvit, ópera sociália cóndidit, pro christiána filiárum institutióne Soróres Docéntes a María Immaculáta instítuit. Matríti demum accersítus, ut Hispaniárum Regínæ a confessiónibus et in gravíssimis ecclesiásticis negótiis a consíliis esset, austeritátis omniúmque virtútum exímium prǽbuit exémplar. In Vaticáno Concílio Románi Pontíficis infallibilitátem strénue deféndit. Devotiónem erga Sanctíssimum Sacraméntum et Cor Maríæ Immaculátum eiúsque Rosárium mirífice propagávit. Tandem, apud Fontem Frígidum, in Gállia, exsul móritur, anno millésimo octingentésimo septuagésimo. Quem, miráculis clarum, Pius Papa undécimus Beatórum, Pius vero duodécimus Sanctórum fastis adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-24",
    "reading": "Lectio 3\nTob 12:14-22 \n\n14 Et nunc misit me Dóminus ut curárem te, et Saram uxórem fílii tui a dæmónio liberárem;\n15 Ego enim sum Ráphaël Angelus, unus ex septem qui astámus ante Dóminum.\n16 Cumque hæc audíssent, turbáti sunt, et treméntes cecidérunt super terram in fáciem suam.\n17 Dixítque eis Angelus: Pax vobis, nolíte timére.\n18 Etenim cum essem vobíscum, per voluntátem Dei eram: ipsum benedícite, et cantáte illi.\n19 Vidébar quidem vobíscum manducáre, et bíbere: sed ego cibo invisíbili, et potu, qui ab homínibus vidéri non potest, utor.\n20 Tempus est ergo ut revértar ad eum, qui me misit: vos autem benedícite Deum, et narráte ómnia mirabília eius.\n21 Et cum hæc dixísset, ab aspéctu eórum ablátus est, et ultra eum vidére non potuérunt.\n22 Tunc prostráti per horas tres in fáciem, benedixérunt Deum: et exsurgéntes narravérunt ómnia mirabília eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-25",
    "reading": "Lectio 3\n2 Mac 5:8-10 \n\n8 Ad últimum, in exítium sui conclúsus ab Aréta Arabum tyránno, fúgiens de civitáte in civitátem, ómnibus odiósus, ut réfuga legum et exsecrábilis, ut pátriæ et cívium hostis, in Ægýptum extrúsus est:\n9 Et qui multos de pátria sua expúlerat, péregre périit, Lacedǽmonas proféctus, quasi pro cognatióne ibi refúgium habitúrus;\n10 Et qui insepúltos multos abiécerat, ipse et illamentátus et insepúltus abícitur, sepultúra neque peregrína usus, neque pátrio sepúlcro partícipans.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-26",
    "reading": "Lectio 3\nSermo sancti Bernárdi Abbátis\nSerm. in cap. 12 Apoc., ante med. \n\nAmplectámur Maríæ vestígia, fratres mei, et devotíssima supplicatióne beátis illíus pédibus provolvámur. Teneámus eam nec dimittámus, donec benedíxerit nobis; potens est enim. Nempe vellus est médium inter rorem et áream: múlier inter solem et lunam: María inter Christum et Ecclésiam constitúta. Sed forte miráris, non tam vellus opértum rore, quam amíctam sole mulíerem. Magna síquidem familiáritas, sed mira omníno vicínitas solis et mulíeris. Quómodo enim in tam veheménti fervóre tam frágilis natúra subsístit? Mérito quidem admiráris, Móyses sancte, et curiósius desíderas intuéri. Verúmtamen solve calceaménta de pédibus tuis, et involúcra pone carnálium cogitatiónum, si accédere concupíscis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-27",
    "reading": "Lectio 3\nCol 1:18-23 \n\n18 Et ipse est caput córporis Ecclésiæ, qui est princípium, primogénitus ex mórtuis, ut sit in ómnibus ipse primátum tenens;\n19 Quia in ipso complácuit omnem plenitúdinem inhabitáre,\n20 Et per eum reconciliáre ómnia in ipsum, pacíficans per sánguinem crucis eius, sive quæ in terris, sive quæ in cælis sunt.\n21 Et vos, cum essétis aliquándo alienáti, et inimíci sensu in opéribus malis;\n22 Nunc autem reconciliávit in córpore carnis eius per mortem, exhibére vos sanctos, et immaculátos, et irreprehensíbiles coram ipso;\n23 Si tamen permanétis in fide fundáti, et stábiles, et immóbiles a spe evangélii, quod audístis, quod prædicátum est in univérsa creatúra quæ sub cælo est, cuius factus sum ego Paulus miníster.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-28",
    "reading": "Lectio 3\nIudas 1:9-13 \n\n9 Cum Míchael Archángelus cum diábolo dísputans altercarétur de Móysi córpore, non est ausus iudícium inférre blasphémiæ: sed dixit: Imperet tibi Dóminus.\n10 Hi autem quæcúmque quidem ignórant, blasphémant: quæcúmque autem naturáliter, tamquam muta animália, norunt, in his corrumpúntur.\n11 Væ illis, quia in via Cain abiérunt, et erróre Bálaam mercéde effúsi sunt, et in contradictióne Core periérunt!\n12 Hi sunt in épulis suis máculæ, convivántes sine timóre, semetípsos pascéntes, nubes sine aqua, quæ a ventis circumferéntur, árbores autumnáles, infructuósæ, bis mórtuæ, eradicátæ,\n13 Fluctus feri maris, despumántes suas confusiónes, sídera errántia: quibus procélla tenebrárum serváta est in ætérnum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-29",
    "reading": "Lectio 3\n2 Mac 7:20-23 \n\n20 Supra modum autem mater mirábilis, et bonórum memória digna, quæ pereúntes septem fílios sub uníus diéi témpore conspíciens, bono ánimo ferébat propter spem quam in Deum habébat;\n21 Síngulos illórum hortabátur voce pátria fórtiter, repléta sapiéntia: et femíneæ cogitatióni masculínum ánimum ínserens,\n22 Dixit ad eos: Néscio quáliter in útero meo apparuístis, neque enim ego spíritum et ánimam donávi vobis et vitam et singulórum membra non ego ipsa compégi;\n23 Sed enim mundi Creátor, qui formávit hóminis nativitátem, quique ómnium invénit oríginem, et spíritum vobis íterum cum misericórdia reddet et vitam, sicut nunc vosmetípsos despícitis propter leges eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-30",
    "reading": "Lectio 3\n2 Mac 7:34-41 \n\n34 Tu autem, o sceléste, et ómnium hóminum flagitiosíssime, noli frústra extólli vanis spebus in servos eius inflammátus;\n35 Nondum enim omnipoténtis Dei, et ómnia inspiciéntis iudícium effugísti.\n36 Nam fratres mei, módico nunc dolóre sustentato, sub testaménto ætérnæ vitæ effécti sunt; tu vero iudício Dei iustas supérbiæ tuæ pœnas exsólves.\n37 Ego autem, sicut et fratres mei, ánimam et corpus meum trado pro pátriis légibus, ínvocans Deum matúrius genti nostræ propítium fíeri, teque cum torméntis et verbéribus confitéri, quod ipse est Deus solus.\n38 In me vero et in frátribus meis désinet Omnipoténtis ira, quæ super omne genus nostrum iuste superdúcta est.\n39 Tunc rex accénsus ira in hunc, super omnes crudélius desǽvit, indígne ferens se derísum.\n40 Et hic ítaque mundus óbiit, per ómnia in Dómino confídens.\n41 Novíssime autem post fílios, et mater consúmpta est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-10-31",
    "reading": "Lectio 3\n2 Mac 9:8-10 \n\n8 Isque, qui sibi videbátur étiam flúctibus maris imperáre, supra humánum modum supérbia replétus, et móntium altitúdines in statéra appéndere, nunc humiliátus ad terram in gestatório portabátur, maniféstam Dei virtútem in semetípso contéstans;\n9 Ita ut de córpore ímpii vermes scaturírent, ac vivéntis in dolóribus carnes eius efflúerent, odóre étiam illíus et fœtóre exércitus gravarétur.\n10 Et qui paulo ante sídera cæli contíngere se arbitrabátur, eum nemo póterat propter intolerántiam fœtóris portáre.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-01",
    "reading": "Lectio 3\nApo 5:9-14 \n\n9 Et cantábant cánticum novum, dicéntes: Dignus es, Dómine, accípere librum, et aperíre signácula eius: quóniam occísus es, et redemísti nos Deo in sánguine tuo ex omni tribu, et lingua, et pópulo, et natióne:\n10 Et fecísti nos Deo nostro regnum, et sacerdótes: et regnábimus super terram.\n11 Et vidi, et audívi vocem angelórum multórum in circúitu throni, et animálium, et seniórum: et erat númerus eórum míllia míllium,\n12 Dicéntium voce magna: Dignus est Agnus, qui occísus est, accípere virtútem, et divinitátem, et sapiéntiam, et fortitúdinem, et honórem, et glóriam, et benedictiónem.\n13 Et omnem creatúram, quæ in cælo est, et super terram, et sub terra, et quæ sunt in mari, et quæ in eo: omnes audívi dicéntes: Sedénti in throno, et Agno, benedíctio et honor, et glória, et potéstas in sǽcula sæculórum.\n14 Et quátuor animália dicébant: Amen. Et vigínti quátuor senióres cecidérunt in fácies suas: et adoravérunt vivéntem in sǽcula sæculórum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-02",
    "reading": "Lectio 3\nIob 19:20-27 \n\n20 Pelli meæ, consúmptis cárnibus, adhǽsit os meum, et derelícta sunt tantúmmodo lábia circa dentes meos.\n21 Miserémini mei, miserémini mei saltem vos, amíci mei, quia manus Dómini tétigit me.\n22 Quare persequímini me sicut Deus, et cárnibus meis saturámini?\n23 Quis mihi tríbuat ut scribántur sermónes mei? quis mihi det ut exaréntur in libro\n24 Stylo férreo et plumbi lámina, vel celte sculpántur in sílice?\n25 Scio enim quod redémptor meus vivit, et in novíssimo die de terra surrectúrus sum:\n26 Et rursum circúmdabor pelle mea, et in carne mea vidébo Deum meum:\n27 Quem visúrus sum ego ipse, et óculi mei conspectúri sunt, et non álius: repósita est hæc spes mea in sinu meo.\n \n℟. Dómine, quando véneris iudicáre terram, ubi me abscóndam a vultu iræ tuæ?"
  },
  {
    "date": "2024-11-03",
    "reading": "Lectio 3\nLéctio sancti Evangélii secúndum Matthǽum\nMatt 8:23-27 \n\nIn illo témpore: Ascendénte Iesu in navículam, secúti sunt eum discípuli eius: et ecce motus magnus factus est in mari, ita ut navícula operirétur flúctibus: ipse vero dormiébat. Et réliqua.\n \nHomilía sancti Hierónymi Presbýteri\nLiber 1 Comment. in cap. 8 Matth. \n\nQuintum signum fecit, quando ascéndens navem de Caphárnaum, ventis imperávit et mari. Sextum, quando in regióne Gerasenórum dedit potestátem dæmónibus in porcos. Séptimum, quando ingrédiens civitátem suam, paralýticum secúndum curávit in léctulo. Primus enim paralýticus est puer centuriónis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-04",
    "reading": "Lectio 3\nCárolus, Medioláni nóbili Borromæórum família natus, cum vigésimum tértium ætátis annum ágeret, a Pio quarto eius avúnculo in sacrum cardinálium collégium cooptátus est. Mox ab eódem Mediolanénsis archiepíscopus creátus, in eo plúrimam óperam adhíbuit, ut iuxta sacrosánctum Tridentínum Concílium, quod eius potíssimum sollicitúdine iam tum fúerat absolútum, ecclésiam sibi commíssam compóneret. Peste Medioláni grassánte, domésticam supelléctilem in egénos aléndos cóntulit; eóque morbo laborántes sédulo invísens, mirum in modum solabátur, Ecclésiæ sacraménta própriis ipse mánibus adminístrans. Ecclesiásticæ libertátis acérrimus fuit propugnátor, plúraque scripsit ad episcopórum præsértim instructiónem utilíssima; cuius étiam ópera parochórum catechísmus pródiit. Medioláni óbiit ætátis suæ anno quadragésimo séptimo, tértio nonas novémbris. Quem, miráculis clarum, Paulus quintus in Sanctórum númerum rétulit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-05",
    "reading": "Lectio 3\nEzek 3:10-13 \n\n10 Et dixit ad me: fili hóminis, omnes sermónes meos, quos ego loquor ad te, assúme in corde tuo et áuribus tuis audi;\n11 Et vade, ingrédere ad transmigratiónem, ad fílios pópuli tui, et loquéris ad eos; et dices eis: Hæc dicit Dóminus Deus: Si forte áudiant et quiéscant.\n12 Et assúmpsit me spíritus, et audívi post me vocem commotiónis magnæ: Benedícta glória Dómini de loco suo;\n13 Et vocem alárum animálium percutiéntium álteram ad álteram, et vocem rotárum sequéntium animália, et vocem commotiónis magnæ.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-06",
    "reading": "Lectio 3\nEzek 7:10-13 \n\n10 Ecce dies, ecce venit; egréssa est contrítio, flóruit virga, germinávit supérbia,\n11 Iníquitas surréxit in virga impietátis; non ex eis et non ex pópulo neque ex sónitu eórum, et non erit réquies in eis.\n12 Venit tempus, appropinquávit dies: qui emit non lætétur, et qui vendit, non lúgeat: quia ira super omnem pópulum eius;\n13 Quia qui vendit, ad id quod véndidit non revertétur: et adhuc in vivéntibus vita eórum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-07",
    "reading": "Lectio 3\nEzek 13:11-14 \n\n11 Dic ad eos qui líniunt absque temperatúra, quod casúrus sit; erit enim imber inúndans et dabo lápides prægrándes désuper irruéntes et ventum procéllæ dissipántem.\n12 Síquidem ecce cécidit páries; numquid non dicétur vobis: Ubi est litúra quam linístis?\n13 Proptérea hæc dicit Dóminus Deus: Et erúmpere fáciam spíritum tempestátum in indignatióne mea, et imber inúndans in furóre meo erit, et lápides grandes in ira in consumptiónem,\n14 Et déstruam paríetem, quem linístis absque temperaménto.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-08",
    "reading": "Lectio 3\nEzek 16:1-5 \n\n1 Et factus est sermo Dómini ad me, dicens:\n2 Fili hóminis, notas fac Ierúsalem abominatiónes suas,\n3 Et dices: Hæc dicit Dóminus Deus Ierúsalem: Radix tua et generátio tua de terra Chánaan, pater tuus Amorrhǽus, et mater tua Cethǽa.\n4 Et quando nata es, in die ortus tui, non est præcísus umbilícus tuus, et aqua non es lota in salútem, nec sale salíta, nec involúta pannis.\n5 Non pepércit super te óculus, ut fáceret tibi unum de his, misértus tui, sed proiécta es super fáciem terræ in abiectióne ánimæ tuæ, in die qua nata es.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-09",
    "reading": "Lectio 3\nApo 21:16-18 \n\n16 Et cívitas in quadro pósita est, et longitúdo eius tanta est quanta et latitúdo: et mensus est civitátem de arúndine áurea per stádia duódecim míllia: et longitúdo, et altitúdo, et latitúdo eius æquália sunt.\n17 Et mensus est murum eius centum quadragínta quátuor cubitórum, mensúra hóminis, quæ est ángeli.\n18 Et erat structúra muri eius ex lápide iáspide: ipsa vero cívitas aurum mundum símile vitro mundo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-10",
    "reading": "Lectio 3\nLéctio sancti Evangélii secúndum Matthǽum\nMatt 13:24-30 \n\nIn illo témpore: Dixit Iesus turbis parábolam hanc: Simile factum est regnum cælórum hómini, qui seminávit bonum semen in agro suo. Et réliqua.\n \nHomilía S. Augustíni Epíscopi\nLiber Quæst. Evang. in Matth. cap. 11, tom. 4 \n\nCum negligéntius ágerent præpósiti Ecclésiæ, aut cum dormitiónem mórtis accíperent Apóstoli, venit diabólus, et superseminávit eos, quos malos fílios Dóminus interpretátur. Sed quǽritur: utrum hærétici sint, an male vivéntes cathólici? Possunt enim dici fílii mali étiam hærétici, quia ex eódem Evangélii sémine, et Christi nómine procreáti, pravis opiniónibus ad falsa dógmata convertúntur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-11",
    "reading": "Lectio 3\nMartínus, Sabáriæ in Pannónia natus, cum décimum attigísset annum, invítis paréntibus ad ecclésiam confúgiens, in catechumenórum númerum adscríbi vóluit. Aduléscens quíndecim annórum in milítiam proféctus, primum in Constántii, deínde Iuliáni exércitu militávit. Decem et octo annos natus, cum Ambiáni partem clámydis cuídam páuperi donásset, mira exínde Iesu Christi apparitióne recreátus, álacri ánimo baptísmum suscépit; tum, relícta militári vita, ab Hilário Pictaviénsi epíscopo in acolythórum númerum est recéptus. Póstea factus epíscopus Turonénsis, monastérium ædificávit, ubi cum octogínta mónachis sanctíssime aliquámdiu vixit. Qui, cum ad Candacénsem vicum suæ diœcésis in gravem febrim incidísset, suórum miserátus discipulórum, sic Deum rogábat: Dómine, si adhuc pópulo tuo sum necessárius, non recúso labórem. Mox instánte iam morte, viso humáni géneris hoste, Quid, inquit, astas, cruénta béstia? nihil in me funéste repéries. Ea in voce, unum et octogínta annos natus, multis miráculis gloriósus, ánimam Deo réddidit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-12",
    "reading": "Lectio 3\nMartínus, Tudérti in Umbria natus, inítio pontificátus, et lítteris et legatiónibus missis óperam dedit, ut ad cathólicam veritátem revocáret Paulum Constantinopolitánum hæréticum, qui, Constánte imperatóre fretus, vel ipsos apostólicæ Sedis legátos várias in ínsulas relegáverat. Hoc scélere commótus Póntifex, coácto Romæ concílio centum quinque episcopórum, eum condemnávit. Quo duránte concílio, imperátor in Itáliam Olýmpium exárchum misit, qui summum Pontíficem extrúderet. Verum cum Olýmpius nullum Martíno malum inférre potuísset, et mox misérrime decessísset; Theodórus Callíopas, iussu imperatóris, basílica Lateranénsi proximísque pontificálibus ǽdibus occupátis, Martínum vi captum primo in ínsulam Naxum relegávit, dein Constantinópolim perdúxit. Ibi sanctus Póntifex, in víncula coniéctus, ludíbria et contumélias expértus est, donec pulsus in Chersonésum, ob cathólicam fidem ærúmnis et inópia conféctus, cessit e vita, pontificátus sui anno octávo incépto. Eius corpus, Romam póstea translátum, in ecclésia cónditum est, quæ sanctórum Silvéstri et Martíni nómine dedicáta est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-13",
    "reading": "Lectio 3\nDídacus, Hispánus, ex óppido sancti Nicolái de Portu diœcésis Hispalénsis, ab ineúnte ætáte, pii sub sacerdótis disciplína, sanctióris vitæ tirocínium exércuit. Deínde, ut fírmius Deo se coniúngeret, in convéntu de Arizzáfa sancti Francísci Assisiénsis régulam in statu laicáli proféssus est. Magna ibi alacritáte húmilis obediéntiæ et reguláris observántiæ iugo se subíciens, contemplatióni in primis déditus, mira Dei luce perfundebátur, ádeo ut de rebus cæléstibus, litterárum expers, mirándum in modum et plane divínitus loquerétur. Canáriis in ínsulis multa perpéssus, martýrii ǽstuans desidério, plures infidéles verbo et exémplo ad Christi fidem convértit. Romæ in convéntu Aræ cæli ægrotórum curæ destinátus, miro caritátis afféctu hoc munus exércuit. Grátia ínsuper curatiónum in eo elúxit. Demum Complúti piíssime ex hac vita migrávit, anno Dómini millésimo quadringentésimo sexagésimo tértio. Illum, multis miráculis clarum, Xystus quintus Sanctórum número adscrípsit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-14",
    "reading": "Lectio 3\nIósaphat Kuncewítius, nobílibus et cathólicis paréntibus Vladimíriæ in Volhínia natus, cum puérulus matrem de Christi passióne loquéntem audíret, iáculo e látere imáginis Christi crucifíxi immísso, vulnus in corde suscépit. Vicénnis inter claustráles sancti Basilíi alúmnos régulam monásticam proféssus est. Mox Vilnénsis archimandríta, demum archiepíscopus Polocénsis renuntiátus, se prǽbuit ómnium virtútum exémplar. Strénuus promótor éxstitit uniónis Ecclésiæ Græcæ cum Latína, et in sinum matris Ecclésiæ innúmeros hæréticos revocávit. Vitépscum pastorális visitatiónis grátia proféctus, et a schismáticis ad necem quæsítus, ipsis archiepiscopáles ædes iam invadéntibus, sponte occúrrens: Filíoli, inquit, si quid contra me habétis, ecce adsum. Hinc, ímpetu facto, eum verbéribus contúndunt, telis confódiunt et, secúri necátum, in flumen proíciunt. Sanguis Mártyris parricídis ipsis in primis prófuit, qui fere omnes, cápitis damnáti, eiuráto schísmate, scelus detestáti sunt. Urbánus Papa octávus eum Beatórum honóribus decorávit; Pius autem nonus hunc ecclesiásticæ unitátis assertórem, primum ex orientálibus, Sanctórum órdini accénsuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-15",
    "reading": "Lectio 3\nAlbértus, ob singulárem doctrínam, cognoménto Magnus, Lauíngiæ ad Danúbium, in Suévia, natus, a púero diligénter institútus est. Studiórum causa e pátria discédens, dum Patávii morarétur, hortánte beáto Iordáno generáli Magístro órdinis Prædicatórum, frustra obsisténte avúnculo, dominiciánæ famíliæ adscríbi postulávit. Inter fratres adléctus, religiósa observántia ac pietáte enítuit, et beátam Maríam Vírginem summópere diléxit, animarúmque zelo flagrávit. Ad stúdia explénda, Colóniam Agrippínam missus fuit. Póstea Hildeshémii, Fribúrgi, Ratisbónæ et Argentínæ lector fuit constitútus. In Parisiénsi cáthedra multam sibi laudem comparávit. Thomam de Aquíno discípulum diléctum hábuit, eiúsque altitúdinem mentis primus perspéxit ac prædicávit. Anágniæ, coram summo Pontífice Alexándro quarto, Guliélmum, Ordines mendicántes ímpio ausu impeténtem, retúdit, et póstea Epíscopus Ratisbonénsis fuit renunciátus. In consíliis suppeditándis, in discórdiis componéndis mirífice se gessit, ádeo ut pacis conciliátor mérito fúerit appellátus. Plúrima scripta in omni fere scientiárum génere, præsértim sacrárum, exarávit, et de mirábili Altáris Sacraménto præclára compósuit. Virtútibus et miráculis claríssimus, óbiit in Dómino anno millésimo ducentésimo octogésimo. Cultum in plúribus Diœcésibus et in órdine Prædicatórum iamdúdum, Romanórum Pontíficum auctoritáte, ei prǽstitum, Pius Papa undécimus auxit, eiúsque festum, áddito Doctóris título, Sacrórum Rítuum Congregatiónis votum libénter excípiens, ad univérsam Ecclésiam exténdit; et eum Pius duodécimus cultórum scientiárum naturálium cæléstem apud Deum Patrónum constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-16",
    "reading": "Lectio 3\nGertrúdis, Islébii in Saxónia nata, quinquénnis in monastério Rodardénsi, órdinis sancti Benedícti, virginitátem suam ac seípsam Iesu Christo óbtulit. Sanctam Mechtíldem magístram hábuit, qua duce ad altíssima contemplatiónis dona pervénit. Erga diviníssimum Eucharístiæ sacraméntum et passiónem Dómini tanta caritáte æstuábat, ut, ea recógitans, ubéribus lácrimis perfunderétur. Multa ad confovéndam pietátem scripsit. Divinárum étiam revelatiónum et prophetíæ dono cláruit. Dénique, flagrantíssimo Dei amóre pótius quam morbo languéscens, vita decéssit, miráculis vivens et post mortem illústris.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-17",
    "reading": "Lectio 3\nLéctio sancti Evangélii secúndum Matthǽum\nMatt 13:31-35 \n\nIn illo témpore: Dixit Iesus turbis parábolam hanc: Símile est regnum cælórum grano sinápis, quod accípiens homo seminávit in agro suo.  Et réliqua.\n \nHomilía S. Hierónymi Presbýteri\nLib. 2. Comment. in cap. 13. Matth. \n\nRegnum cælórum prædicátio Evangélii est, et notítia Scripturárum, quæ ducit ad vitam, et de qua dícitur ad Iudǽos: Auferétur a vobis regnum Dei, et dábitur genti faciénti fructus eius. Símile est ergo huiuscémodi regnum grano sinápis, quod accípiens homo seminávit in agro suo. Homo qui séminat in agro suo, a plerísque Salvátor intellégitur, quod in ánimis credéntium séminet: ab áliis ipse homo séminans in agro suo, hoc est in semetípso, et in corde suo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-18",
    "reading": "Lectio 3\nEx locis sacris, quæ ab inítio apud Christiános veneratiónem habuérunt, insígnis semper hábita est Conféssio sancti Petri in Vaticánis, Príncipis Apostolórum sepúlcro consecráta. Illuc Constantínus Magnus perrexísse tráditur, et sumpto ligóne ac bidénte terram eruísse, ac locum designásse basílicæ, quam suis súmptibus ipse ædificávit. Eam sanctus Silvéster Papa décimo quarto caléndas decémbris dedicávit, et ex eo témpore præscrípsit, ne deínceps altária nisi ex lápide fíerent. Quam, vetustáte iamprídem collabéntem, ac multórum Pontíficum pietáte magnificéntius a fundaméntis eréctam, Urbánus octávus eádem die, anno millésimo sexcentésimo vigésimo sexto, solémniter dedicávit. Itémque basílicam sancti Pauli Apóstoli, in via Ostiénsi ab eódem Constantíno imperatóre sumptuosíssime exstrúctam, et a sancto Silvéstro Papa item consecrátam, ac, diro incéndio consúmptam, indeféssa quátuor Pontíficum cura splendídius quam ántea eréctam; Pius nonus, auspicatíssimam nactus occasiónem definitiónis dógmatis de immaculáta beátæ Vírginis Maríæ Conceptióne, solémni antístitum coróna circúmdatus, consecrávit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-19",
    "reading": "Lectio 3\nElísabeth, Andréæ regis Hungáriæ fília, ab infántia timére Deum cœpit: et, crescens ætáte, crevit étiam pietáte. Ludovíco Lantgrávio Hássiæ et Thuríngiæ in cóniugem copuláta, non minóri cura, quæ Dei quam quæ viri sui erant, exsequebátur. Oratióni assídue incúmbens et misericórdiæ opéribus dédita, víduis, pupíllis, ægrótis, egéntibus sédulo inserviébat, in quorum étiam levámen insígne xenodochíum constrúxit. Defúncto cóniuge, ut Deo libérius servíret, vili túnica indúta est, atque, órdinem Pœniténtium sancti Francísci ingréssa, patiéntiæ et humilitátis virtúte máxime enítuit. Nam bonis ómnibus exúta, a própriis dómibus eiécta, ab ómnibus derelícta, contumélias, irrisiónes, obtrectatiónes invícto ánimo tolerávit, ádeo ut summópere gaudéret se tália pro Deo pati. Cum tandem in sanctis opéribus vitam religiosíssime transegísset, obdormívit in Dómino. Eam, miráculis claram, Gregórius nonus in Sanctórum númerum rétulit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-20",
    "reading": "Lectio 3\nFelix, Hugo ántea dictus, ex regáli Valesiórum família ortus in Gállia, ab adolescéntia cœpit ex cæléstis contemplatiónis stúdio solitúdinem cogitáre. Sacérdos factus, in erémum secéssit, ubi cum sancto Ioánne de Matha per áliquot annos vixit, donec ambo, per Angelum a Deo admóniti, Romam petiérunt, ubi a summo Pontífice Innocéntio tértio, cælitus item admónito, approbatiónem novi órdinis ad rediméndos captívos obtinuérunt; quem ex cándidis véstibus, bicolóri cruce signátis, ab Angelo accéptis, idem Póntifex, sanctíssimæ Trinitátis nómine decorávit. Mox in diœcési Meldénsi apud locum, qui Cervus Frígidus dícitur, primum órdinis cœnóbium exstruxérunt. Illústrem ibi Felix a beáta Vírgine María favórem accépit, cum eam in médio chori, hábitu cruce órdinis insigníto indútam, réperit. Ætáte ac méritis consummátus, óbiit in Dómino, anno ducentésimo duodécimo supra millésimum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-21",
    "reading": "Lectio 3\nEx libro sancti Ioánnis Damascéni de fide orthodóxa\nLiber 4, Cap. 15 \n\nIóachim lectíssimam illam ac summis láudibus dignam mulíerem Annam matrimónio sibi copulávit. Verum, quemádmodum prisca illa Anna, cum sterilitátis morbo laboráret, per oratiónem ac promissiónem, Samuélem procreávit; eódem modo hæc étiam, per obsecratiónem et promissiónem, Dei Genetrícem a Deo accépit, ut ne hic quoque cuíquam ex illústribus matrónis céderet. Itaque grátia (nam hoc sonat Annæ vocábulum) Dóminam parit (id enim Maríæ nómine significátur). Vere étenim rerum ómnium conditárum Dómina facta est, cum Creatóris Mater éxstitit. In lucem autem éditur in domo probáticæ Ióachim, atque ad templum addúcitur. Ac deínde, in domo Dei plantáta atque per Spíritum sagináta, instar olívæ frugíferæ virtútum ómnium domicílium effícitur; ut quæ vidélicet ab omni huiúsce vitæ et carnis concupiscéntia mentem abstraxísset, atque ita vírginem una cum córpore ánimam conservásset, ut eam decébat, quæ Deum sinu suo exceptúra erat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-22",
    "reading": "Lectio 3\nCæcília, Virgo Romána, nóbili génere nata, a prima ætáte virginitátem suam Deo vovit. Sed, cum invíta núptui data esset Valeriáno, huic persuásit, ut ipsam illibátam relínqueret et ad beátum Urbánum Papam iret, ut, accépto baptísmate, dignus fíeret, qui Angelum Cæcíliæ protectórem vidéret. Quod cum Valeriánus obtinuísset, fratrem suum Tibúrtium convértit ad Christum, ita ut ambo paulo post sub Almáchio præfécto martýrium subíerint. Cæcília autem ab eódem Almáchio comprehénsa, quod illórum facultátes in páuperes distribuísset, in bálneo combúri iussa est. Sed, cum flamma eam attíngere non audéret, ibídem secúri ter percússa et semivíva relícta, post tríduum virginitátis et martýrii palmam est consecúta, et in cœmetério Callísti sepúlta. Eius et Urbáni ac Lúcii Pontíficum, Tibúrtii, Valeriáni et Máximi córpora, a Pascháli Papa primo in Urbem transláta, in ecclésia, ipsíus sanctæ Cæcíliæ nómine consecráta, cóndita sunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-23",
    "reading": "Lectio 3\nClemens, Románus, discípulus beáti Petri, septem Urbis regiónes divísit septem notáriis, síngulas síngulis attríbuens, qui passiónes Mártyrum et res ab eis gestas, diligentíssime conquisítas, lítteris mandárent. Multa scripsit et ipse accuráte et salutáriter, quibus christiánam religiónem illustrávit. Cum autem doctrína ac vitæ sanctitáte multos ad Christi fidem convérteret, a Traiáno imperatóre relegátus est trans mare Pónticum in solitúdine urbis Chersónæ, in qua duo míllia Christianórum réperit, qui ab eódem Traiáno condemnáti fúerant. Cum multos ibi infidéles, ad Christi fidem convertísset, iussu eiúsdem imperatóris alligáta ad eius collum ánchora, in mare præcipitátus, martýrio coronátus est. Eius corpus, Nicoláo primo Pontífice Romam translátum, in ecclésia, quæ eius nómine ántea fúerat dicáta, honorífice recónditum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-24",
    "reading": "Lectio 3\nLéctio sancti Evangélii secúndum Matthǽum\nMatt 24:15-35 \n\nIn illo témpore: Dixit Iesus discípulis suis: Cum vidéritis abominatiónem desolatiónis, quæ dicta est a Daniéle prophéta, stántem in loco sancto: qui legit, intéllegat. Et réliqua.\n \nHomilía sancti Hierónymi Presbýteri\nLiber 4 Comment. in cap. 24 Matthæi \n\nQuando ad intellegéntiam provocámur, mýsticum monstrátur esse quod dictum est. Légimus autem in Daniéle hoc modo: Et in dimídio hebdómadis auferétur sacrifícium et libámina; et in templo abominátio desolatiónum erit, usque ad consummatiónem témporis, et consummátio dábitur super solitúdinem. De hoc et Apóstolus lóquitur, quod homo iniquitátis, et adversárius elevándus sit contra omne quod dícitur Deus et cólitur; ita ut áudeat stáre in templo Dei, et osténdere quod ipse sit Deus: cuius advéntus secúndum operatiónem sátanæ déstruat eos, et ad Dei solitúdinem rédigat, qui se suscéperint.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-25",
    "reading": "Lectio 3\nCatharína, nóbilis virgo Alexandrína, liberálium ártium stúdia cum fídei ardóre coniúngens, cum multos Christiános Maximíni iussu ad supplícium rapi vidéret, ipsum ádiit Maximínum, eíque Christi fidem ad salútem esse necessáriam strénue affirmávit. Eius prudéntiam admirátus, tyránnus retinéri eam iubet; et, accersítis úndique doctíssimis homínibus, ei persuadére studet, ut ad idolórum cultum se convértat. Sed contra áccidit; plures enim ex iis viris, sapientíssimis ratiónibus a Catharína convícti, Christi fidem sunt ampléxi et pro ea mori non dubitárunt. Quam ob rem Maximínus blandítiis primum, deínde torméntis Catharínam de senténtia dedúcere aggréditur; sed, cum nihil profíceret, eam secúri pércuti ímperat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-26",
    "reading": "Lectio 3\nSilvéster, Auximi in Picéno nóbili génere ortus, puerílem ætátem lítteris ac bonis móribus mirífice exornávit. Sacris lítteris rite imbútus et canónicus factus, exémplo et sacris conciónibus pópulo opem tulit. Inter funus nóbilis cuiúsdam defúncti, in apérto túmulo formósi viri suíque propínqui defórme cadáver conspíciens: Ego, inquit, sum, quod hic fuit; quod hic est, ego ero. Et mox in solitúdinem, maióris perfectiónis stúdio, secéssit, ibíque vigíliis, oratiónibus ieiuniísque déditus fuit. Ut autem magis latéret hómines, várias mutávit sedes, ac tandem ad montem Fanum, locum eo témpore desértum, in honórem sancti Benedícti templum eréxit, congregationísque Silvestrinórum fundaménta iecit. Ibi mira sanctitáte mónachis præfúlsit; spíritu prophetíæ, potestáte in dǽmones aliísque donis enítuit, quæ semper profúnda humilitáte conservávit. Obdormívit in Dómino, anno salútis millésimo ducentésimo sexagésimo séptimo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-27",
    "reading": "Lectio 3\nSoph 1:7-9 \n\n7 Siléte a fácie Dómini Dei, quia iuxta est dies Dómini: quia præparávit Dóminus hóstiam, sanctificávit vocátos suos.\n8 Et erit, in die hóstiæ Dómini, visitábo super príncipes, et super fílios regis, et super omnes qui indúti sunt veste peregrína;\n9 Et visitábo super omnem qui arrogánter ingréditur super limen in die illa, qui complent domum Dómini Dei sui iniquitáte et dolo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-28",
    "reading": "Lectio 3\nAgg 1:7-10 \n\n7 Hæc dicit Dóminus exercítuum: Pónite corda vestra super vias vestras,\n8 Ascéndite in montem, portáte ligna, et ædificáte domum: et acceptábilis mihi erit, et glorificábor, dicit Dóminus.\n9 Respexístis ad ámplius, et ecce factum est minus; et intulístis in domum, et exsufflávi illud. Quam ob causam? dicit Dóminus exercítuum, quia domus mea desérta est, et vos festinátis unusquísque in domum suam.\n10 Propter hoc super vos prohíbiti sunt cæli ne darent rorem, et terra prohíbita est ne daret germen suum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-29",
    "reading": "Lectio 3\nZach 1:6 \n\n6 Verúmtamen verba mea, et legítima mea, quæ mandávi servis meis prophétis, numquid non comprehendérunt patres vestros, et convérsi sunt, et dixérunt: Sicut cogitávit Dóminus exercítuum fácere nobis secúndum vias nostras, et secúndum adinventiónes nostras, fecit nobis?\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-11-30",
    "reading": "Lectio 3\nRom 10:16-21 \n\n16 Sed non omnes obédiunt Evangélio. Isaías enim dicit: Dómine, quis crédidit audítui nostro?\n17 Ergo fides ex audítu, audítus autem per verbum Christi.\n18 Sed dico: Numquid non audiérunt? Et quidem in omnem terram exívit sonus eórum, et in fines orbis terræ verba eórum.\n19 Sed dico: Numquid Israël non cognóvit? Primus Móyses dicit: Ego ad æmulatiónem vos addúcam in non gentem: in gentem insipiéntem, in iram vos mittam.\n20 Isaías autem audet, et dicit: Invéntus sum a non quæréntibus me: palam appárui iis, qui me non interrogábant.\n21 Ad Israël autem dicit: Tota die expándi manus meas ad pópulum non credéntem, et contradicéntem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-01",
    "reading": "Lectio 3\nLéctio sancti Evangélii secúndum Lucam\nLuc 21:25-33 \n\nIn illo témpore: Dixit Iesus discípulis suis: Erunt signa in sole, et luna, et stellis, et in terris pressúra géntium. Et réliqua.\n \nHomilía sancti Gregórii Papæ\nHomilia 1 in Evangelia \n\nDóminus ac Redémptor noster parátos nos inveníre desíderans, senescéntem mundum quæ mala sequántur denúntiat, ut nos ab eius amóre compéscat. Appropinquántem eius términum quantæ percussiónes prævéniant, innotéscit: ut, si Deum metúere in tranquillitáte nólumus, saltem vicínum eius iudícium vel percussiónibus attríti timeámus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-02",
    "reading": "Lectio 3\nBibiána virgo Romána, nóbili génere nata, christiána fide nobílior fuit. Eius enim paréntes, Flaviánus et Dafrósa, sub Iuliáno Apóstata martýrium subiérunt. Tum Bibiána eiúsque soror Demétria, bonis ómnibus exspoliátæ et ab Aproniáno, Urbis prætóre, blandítiis et minis tentátæ, ut a recta fide declinárent, prætóris impietátem constantíssime detestátæ sunt. Quo in agóne Demétria, ob óculos Bibiánæ repénte córruens, óbiit in Dómino. Bibiána autem Rufínæ mulíeri vaférrimæ seducénda tráditur; sed, eius superátis insídiis, prætóris astus delúsit. Quare huius iussu plumbátis cæsa est, donec ánimam efflávit. Eius sacrum corpus, bíduo cánibus obiéctum, illǽsum tamen divínitus servátum, Ioánnes présbyter sepelívit noctu iuxta sepúlcrum soróris et matris ad palátium Liciniánum, ubi nunc exstat ecclésia Deo, sanctæ Bibiánæ nómine, dicáta.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-03",
    "reading": "Lectio 3\nFrancíscus, in Xavério diœcésis Pampelonénsis nobílibus paréntibus natus, Parísiis sancto Ignátio sese cómitem et discípulum iungit, et brevi mira vitæ austeritáte et rerum divinárum assídua contemplatióne cláruit. A Paulo tértio apostólicus núntius pro Indiis creátus, províncias innúmeras pédibus semper, et sæpe nudis, peragrávit. Fidem Iapóniæ et sex áliis regiónibus invéxit. Multa centéna hóminum míllia ad Christum in Indiis convértit; magnósque príncipes regésque complúres sacro fonte expiávit. Ea tamen erat humilitáte, ut sancto Ignátio, præpósito suo, fléxis génibus scríberet. Eius dilatándi Evangélii ardórem multitúdine et excelléntia miraculórum Dóminus roborávit. Demum in Sanciáno Sinárum ínsula, die secúnda decémbris, óbiit plenus méritis laboribúsque conféctus. Eum Gregórius décimus quintus inter Sanctos rétulit, Pius autem décimus sodalitáti et óperi Propagándæ Fídei cæléstem patrónum constítuit.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-04",
    "reading": "Lectio 3\nPetrus, qui ob áuream eius eloquéntiam Chrysólogi cognómen adéptus est, Foro Cornélii in Æmília honéstis paréntibus natus, a prima ætáte ánimum ad religiónem adíciens Cornélio Románo, tunc eiúsdem urbis Corneliénsis epíscopo, óperam dedit; a quo diáconus mérito creátus est. A sancto Xysto Papa tértio archiepíscopus Ravénnæ, licet invítus, renuntiátus, a Ravennátibus máxima cum reveréntia suscéptus est. In pastoráli múnere exímius, ludos ab homínibus personátis fíeri sólitos ut cohibéret concióne, illud præcláre dixit: Qui iocári volúerit cum diábolo, non póterit gaudére cum Christo. Vitæ suæ finem divínitus prænóscens, in pátriam se cóntulit; et sancti Cassiáni templum ingréssus, pretiósa dona cum obtulísset, Deum eundémque patrónum humíliter rogávit, ut benígne ánimam eius excíperent. Migrávit ex hac vita quarto nonas decémbris, décimo octávo episcopátus anno. Eius sacrum corpus prope corpus sancti Cassiáni honorífice cónditum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-05",
    "reading": "Lectio 3\nIsa 5:5-7 \n\n5 Et nunc osténdam vobis quid ego fáciam víneæ meæ: áuferam sepem eius, et erit in direptiónem: díruam macériam eius, et erit in conculcatiónem.\n6 Et ponam eam desértam: non putábitur, et non fodiétur. Et ascéndent vepres et spinæ; et núbibus mandábo ne pluant super eam imbrem.\n7 Vínea enim Dómini exercítuum domus Israël est: et vir Iuda germen eius delectábile: et exspectávi ut fáceret iudícium, et ecce iníquitas: et iustítiam, et ecce clamor.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-06",
    "reading": "Lectio 3\nNicoláus, illústri loco Pátaræ in Lýcia natus, quarta et sexta féria ab infántia ieiunávit; quam quidem consuetúdinem réliqua vita semper ténuit. Adoléscens paréntibus orbátus, facultátes suas paupéribus distríbuit. Cuius illud insígne est caritátis exémplum, quod tribus puéllis periclitántibus, congruénti pecúniæ vi in dotem constitúta, succúrrerit. In Palæstínam peregrinátus, Dei admónitu Myram, Lýciæ metrópolim, venit; ubi a provinciálibus epíscopis, Myrénsi epíscopo vita functo, præter ómnium opiniónem, miro consénsu, sufféctus est. Eo in múnere ómnium virtútum se exémplar prǽbuit. Cum autem contra Diocletiáni et Maximiáni edíctum christiánæ fídei veritátem prædicáret, in cárcerem coniéctus est, ubi fuit usque ad Constantínum imperatórem. Nicǽno Concílio intérfuit, in quo Ariána hǽresis damnáta est. Ad suos revérsus, Myræ sanctíssime óbiit. Eius corpus Bárium in Apúlia translátum, ibídem summa celebritáte cólitur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-07",
    "reading": "Lectio 3\nAmbrósius epíscopus Mediolanénsis, Ambrósii civis Románi fílius, in Urbe liberálibus disciplínis erudítus est. A Probo præfécto, Ligúriæ et Æmíliæ præpósitus, eiúsdem iussu, cum potestáte Mediolánum venit; ubi, mórtuo Auxéntio Ariáno epíscopo, pópulus de successóre deligéndo dissidébat. Quare Ambrósius, pro offícii sui múnere ecclésiam ingréssus, ut commótam seditiónem sedáret, cum multa de quiéte et tranquillitáte reipúblicæ præcláre dixísset, derepénte púero Ambrósium epíscopum exclamánte, univérsi pópuli vox erúpit, Ambrósium epíscopum deposcéntis. Quare baptizátus (erat enim catechúmenus), sacris initiátus, omnibúsque órdinum grádibus de more Ecclésiæ suscéptis, episcopáli dignitáte auctus est. Quo in múnere cathólicam veritátem et disciplínam ecclesiásticam tum verbo tum scriptis ácriter deféndit, multósque Ariános, et álios hæréticos ad fidem convértit, e quibus sanctum Augustínum Iesu Christo péperit. Tot pro Ecclésia Dei labóribus curísque perfúnctus, óbiit prídie nonas aprílis, anno trecentésimo nonagésimo séptimo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-08",
    "reading": "Lectio 3\nGen 3:9-15 \n\n9 Vocavítque Dóminus Deus Adam, et dixit ei: Ubi es?\n10 Qui ait: Vocem tuam audívi in paradíso, et tímui, eo quod nudus essem, et abscóndi me.\n11 Cui dixit: Quis enim indicávit tibi quod nudus esses, nisi quod ex ligno de quo præcéperam tibi ne coméderes, comedísti?\n12 Dixítque Adam: Múlier, quam dedísti mihi sóciam, dedit mihi de ligno, et comédi.\n13 Et dixit Dóminus Deus ad mulíerem: Quare hoc fecísti? Quæ respóndit: Serpens decépit me, et comédi.\n14 Et ait Dóminus Deus ad serpéntem: Quia fecísti hoc, maledíctus es inter ómnia animántia, et béstias terræ: super pectus tuum gradiéris, et terram cómedes cunctis diébus vitæ tuæ.\n15 Inimicítias ponam inter te et mulíerem, et semen tuum et semen illíus: ipsa cónteret caput tuum, et tu insidiáberis calcáneo eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-09",
    "reading": "Lectio 3\nIsa 13:9-11 \n\n9 Ecce dies Dómini véniet, crudélis, et indignatiónis plenus, et iræ furorísque, ad ponéndam terram in solitúdinem, et peccatóres eius conteréndos de ea.\n10 Quóniam stellæ cæli, et splendor eárum, non expándent lumen suum: obtenebrátus est sol in ortu suo, et luna non splendébit in lúmine suo.\n11 Et visitábo super orbis mala, et contra ímpios iniquitátem eórum, et quiéscere fáciam supérbiam infidélium, et arrogántiam fórtium humiliábo.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-10",
    "reading": "Lectio 3\nIsa 14:12-15 \n\n12 Quómodo cecidísti de cælo, lúcifer, qui mane oriebáris? corruísti in terram, qui vulnerábas gentes?\n13 Qui dicébas in corde tuo: In cælum conscéndam, super astra Dei exaltábo sólium meum, sedébo in monte testaménti, in latéribus Aquilónis.\n14 Ascéndam super altitúdinem núbium, símilis ero Altíssimo.\n15 Verúmtamen ad inférnum detrahéris in profúndum laci.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-11",
    "reading": "Lectio 3\nDámasus Hispánus, vir egrégius et erudítus in Scriptúris sacris, indícto primo Constantinopolitáno concílio, nefáriam Eunómii et Macedónii hǽresim exstínxit. Ariminénsem convéntum, a Libério iam ante reiéctum, íterum condemnávit; in quo, ut scribit sanctus Hierónymus, Valéntis potíssimum et Ursácii fráudibus, damnátio Nicǽnæ fídei conclamáta est. Basílicas duas ædificávit: álteram sancti Lauréntii nómine ad theátrum Pompéii, álteram via Ardeatína ad Catacúmbas. Státuit, ut, quod plúribus iam locis erat in usu, Psalmi per omnes ecclésias diu noctúque ab altérnis caneréntur, et in fine cuiúsque Psalmi dicerétur: Glória Patri, et Fílio, et Spirítui Sancto. Eius iussu sanctus Hierónymus novum testaméntum Græcæ fídei réddidit. Multa étiam sanctórum Mártyrum córpora invénit, eorúmque memórias vérsibus exornávit. Virtúte, doctrína et prudéntia clarus, prope octogenárius, Theodósio senióre imperánte, obdormívit in Dómino.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-12",
    "reading": "Lectio 3\nIsa 19:11-13 \n\n11 Stulti príncipes Táneos, sapiéntes consiliárii Pharaónis dedérunt consílium insípiens. Quómodo dicétis Pharaóni: Fílius sapiéntium ego, fílius regum antiquórum?\n12 Ubi nunc sunt sapiéntes tui? annúntient tibi, et índicent quid cogitáverit Dóminus exercítuum super Ægýptum.\n13 Stulti facti sunt príncipes Táneos, emarcuérunt príncipes Mémpheos, decepérunt Ægýptum, ángulum populórum eius.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-13",
    "reading": "Lectio 3\nLúcia virgo Syracusána, génere et christiána fide nóbilis, Cátanæ ad beátæ Agathæ sepúlcrum, Eutýchiæ matris, sánguinis fluxu laborántis, sanitátem impetrávit. Mox bona ómnia quæ in dotem esset acceptúra, a matre impetráta, paupéribus distríbuit. Quare apud Paschásium præféctum, quod Christiána esset, accusáta, nec blandítiis nec minis addúci pótuit, ut idólis sacrificáret. Tunc Paschásius ira inflammátus, Lúciam eo trahi iussit, ubi eius virgínitas violarétur; sed divínitus factum est, ut firma Virgo ita consísteret, ut nulla vi de loco dimovéri posset. Quam ob rem præféctus circum ipsam ignem accéndi imperávit; sed cum ne flamma quidem eam lǽderet, multis torméntis excruciátæ guttur gládio transfígitur. Quo vúlnere accépto, Lúcia, prædícens Ecclésiæ tranquillitátem, quæ futúra erat Diocletiáno et Maximiáno mórtuis, idibus decémbris spíritum Deo réddidit. Cuius corpus Syracúsis sepúltum, deínde Constantinópolim, postrémo Venétias translátum est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-14",
    "reading": "Lectio 3\nIsa 25:8-12 \n\n8 Præcipitábit mortem in sempitérnum; et áuferet Dóminus Deus lácrimam ab omni fácie, et oppróbrium pópuli sui áuferet de univérsa terra: quia Dóminus locútus est.\n9 Et dicet in die illa: Ecce Deus noster iste; exspectávimus eum, et salvábit nos; iste Dóminus, sustinúimus eum: exsultábimus, et lætábimur in salutári eius.\n10 Quia requiéscet manus Dómini in monte isto; et triturábitur Moab sub eo, sícuti terúntur páleæ in plaustro.\n11 Et exténdet manus suas sub eo sicut exténdit natans ad natándum; et humiliábit glóriam eius cum allisióne mánuum eius.\n12 Et muniménta sublímium murórum tuórum cóncident, et humiliabúntur, et detrahéntur in terram usque ad púlverem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-15",
    "reading": "Lectio 3\nLéctio sancti Evangélii secúndum Ioánnem\nIoannes 1:19-28 \n\nIn illo témpore: Misérunt Iudǽi ab Ierosólymis sacerdótes et levítas ad Ioánnem, ut interrogárent eum: Tu quis es? Et réliqua.\n \nHomilía sancti Gregórii Papæ\nHomilia 7 in Evangelia \n\nEx huius nobis lectiónis verbis, fratres caríssimi, Ioánnis humílitas commendátur: qui cum tantæ virtútis esset, ut Christus credi potuísset, elégit sólide subsístere in se, ne humána opinióne raperétur inániter super se. Nam conféssus est, et non negávit: et conféssus est, Quia non sum ego Christus. Sed qui dixit, Non sum; negávit plane quod non erat, sed non negávit quod erat: ut veritátem loquens, eius membrum fíeret, cuius sibi nomen falláciter non usurpáret. Cum ergo non vult appétere nomen Christi, factus est membrum Christi: quia dum infirmitátem suam stúduit humíliter agnóscere, illíus celsitúdinem méruit veráciter obtinére.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-16",
    "reading": "Lectio 3\nEusébius, natióne Sardus, Románæ urbis lector, post Vercellénsis epíscopus, advérsus Arianísmum sic viríliter dimicávit, ut eius invícta fides Libérium summum Pontíficem ad vitæ solátium erígeret. Pro eiúsdem fídei cathólicæ confessióne a Constántio príncipe Scythópolim missus fuit, ubi famem, sitim, vérbera divérsaque supplícia est perpéssus. Inde in Cappadóciam relegátus, exsílii rigóres tulit usque ad mortem ipsíus Constántii, post quam ad ecclésiam suam revérti permíssus est. Tunc lúgubres vestes Itália mutávit; ubi, postquam Psalmórum ómnium expurgátos a se commentários Orígenis édidit, Eusebiíque Cæsareénsis, quos vérterat de Græco in Latínum; ad immarcescíbilem glóriæ corónam, tantis ærúmnis proméritam, sub Valentiniáno et Valénte Vercéllis migrávit ad Dóminum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-17",
    "reading": "Lectio 3\nIsa 30:26-28 \n\n26 Et erit lux lunæ sicut lux solis, et lux solis erit septemplíciter sicut lux septem diérum in die, qua alligáverit Dóminus vulnus pópuli sui, et percussúram plagæ eius sanáverit.\n27 Ecce nomen Dómini venit de longínquo, ardens furor eius, et gravis ad portándum: lábia eius repléta sunt indignatióne, et lingua eius quasi ignis dévorans.\n28 Spíritus eius velut torrens inúndans usque ad médium colli, ad perdéndas gentes in níhilum, et frenum erróris, quod erat in máxillis populórum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-18",
    "reading": "Lectio 3\nTanti namque mandáti mystérium non hóminis fuit, sed Angeli ore proméndum. Hódie primum audítur: Spíritus Sanctus supervéniet in te. Et audítur, et créditur. Dénique, Ecce, inquit, ancílla Dómini: contíngat mihi secúndum verbum tuum. Vide humilitátem, vide devotiónem. Ancíllam se dicit Dómini, quæ mater elígitur: nec repentíno exaltáta promísso est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-19",
    "reading": "Lectio 3\nIsa 33:14-17 \n\n14 Contérriti sunt in Sion peccatóres, possédit tremor hypócritas. Quis póterit habitáre de vobis cum igne devoránte? quis habitábit ex vobis cum ardóribus sempitérnis?\n15 Qui ámbulat in iustítiis, et lóquitur veritátem, qui próicit avarítiam ex calúmnia, et éxcutit manus suas ab omni múnere, qui óbturat aures suas ne áudiat sánguinem, et claudit óculos suos ne vídeat malum.\n16 Iste in excélsis habitábit muniménta saxórum sublímitas eius: panis ei datus est, aquæ eius fidéles sunt.\n17 Regem in decóre suo vidébunt óculi eius, cernent terram de longe.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-20",
    "reading": "Lectio 3\nDidicístis, vírgines, pudórem Maríæ: díscite humilitátem. Venit propínqua ad próximam, iúnior ad seniórem: nec solum venit, sed étiam prior salutávit. Decet enim, ut quanto cástior virgo, tanto humílior sit. Nóverit deférre senióribus. Sit magístra humilitátis, in qua est proféssio castitátis. Est et causa pietátis, est étiam norma doctrínæ. Contuéndum est enim, quia supérior venit ad inferiórem, ut inférior adiuvétur: María ad Elísabeth, Christus ad Ioánnem.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-21",
    "reading": "Lectio 3\n1 Cor 4:10-15 \n\n10 Nos stulti propter Christum, vos autem prudéntes in Christo: nos infírmi, vos autem fortes: vos nóbiles, nos autem ignóbiles.\n11 Usque in hanc horam et esurímus, et sitímus, et nudi sumus, et cólaphis cǽdimur, et instábiles sumus,\n12 Et laborámus operántes mánibus nostris: maledícimur, et benedícimus: persecutiónem pátimur, et sustinémus:\n13 Blasphemámur, et obsecrámus: tamquam purgaménta huius mundi facti sumus, ómnium peripséma usque adhuc.\n14 Non ut confúndam vos, hæc scribo, sed ut fílios meos caríssimos móneo.\n15 Nam si decem míllia pædagogórum habeátis in Christo, sed non multos patres, nam in Christo Iesu per Evangélium ego vos génui.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-22",
    "reading": "Lectio 3\nLéctio sancti Evangélii secúndum Lucam\nLuc 3:1-6 \n\nAnno quintodécimo impérii Tibérii Cǽsaris, procuránte Póntio Piláto Iudǽam. Et réliqua.\n \nDe Homilía sancti Gregórii Papæ\nHomilia 20 in Evangelia ante medium \n\nDicébat Ioánnes ad turbas, quæ éxibant ut baptizaréntur ab eo: Genímina viperárum, quis osténdit vobis fúgere a ventúra ira? Ventúra enim ira est animadvérsio ultiónis extrémæ: quam tunc fúgere peccátor non valet, qui nunc ad laménta pœniténtiæ non recúrrit. Et notándum, quod malæ sóboles, malórum paréntum actiónem imitántes, genímina viperárum vocántur: quia per hoc quod bonis ínvident, eósque persequúntur, quod quibúsdam mala retríbuunt, quod læsiónes próximis exquírunt: quóniam in his ómnibus patrum suórum carnálium vias sequúntur, quasi venenáti fílii de venenátis paréntibus nati sunt.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-23",
    "reading": "Lectio 3\nIsa 41:14-16 \n\n14 Noli timére, vermis Iacob, qui mórtui estis ex Israël: ego auxiliátus sum tibi, dicit Dóminus: et redémptor tuus Sanctus Israël.\n15 Ego pósui te quasi plaustrum tritúrans novum, habens rostra serrántia: triturábis montes, et commínues: et colles quasi púlverem pones.\n16 Ventilábis eos, et ventus tollet, et turbo dispérget eos: et tu exsultábis in Dómino, in Sancto Israël lætáberis.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-24",
    "reading": "Lectio 3\nIoseph autem vir eius, cum esset iustus, et nollet eam tradúcere, vóluit occúlte dimíttere eam. Si quis fornicáriæ coniúngitur, unum corpus effícitur, et in lege præcéptum est, non solum reos, sed et cónscios críminum obnóxios esse peccáti: quómodo Ioseph, cum crimen celáret uxóris, iustus scríbitur? Sed hoc testimónium Maríæ est, quod Ioseph sciens illíus castitátem, et admírans quod evénerat, celat siléntio, cuius mystérium nesciébat.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-25",
    "reading": "Lectio 3\nIsa 52:1-6 \n\n1 Consúrge, consúrge, indúere fortitúdine tua, Sion, indúere vestiméntis glóriæ tuæ, Ierúsalem, cívitas sancti: quia non adíciet ultra ut pertránseat per te incircumcísus, et immúndus.\n2 Excútere de púlvere, consúrge, sede, Ierúsalem: solve víncula colli tui, captíva fília Sion.\n3 Quia hæc dicit Dóminus: Gratis venumdáti estis, et sine argénto redimémini.\n4 Quia hæc dicit Dóminus Deus: In Ægýptum descéndit pópulus meus in princípio, ut colónus esset ibi: et Assur absque ulla causa calumniátus est eum.\n5 Et nunc quid mihi est hic, dicit Dóminus, quóniam ablátus est pópulus meus grátis? Dominatóres eius iníque agunt, dicit Dóminus: et iúgiter tota die nomen meum blasphemátur.\n6 Propter hoc sciet pópulus meus nomen meum, in die illa: quia ego ipse qui loquébar, ecce adsum.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-26",
    "reading": "Lectio 3\nAct. 7:55-59 \n\n55 Cum autem esset plenus Spíritu Sancto, inténdens in cælum, vidit glóriam Dei, et Iesum stántem a dextris Dei. Et ait: Ecce vídeo cælos apértos, et Fílium hóminis stántem a dextris Dei.\n56 Exclamántes autem voce magna, continuérunt aures suas, et ímpetum fecérunt unanímiter in eum.\n57 Et eiciéntes eum extra civitátem lapidábant: et testes deposuérunt vestiménta sua secus pedes adolescéntis, qui vocabátur Saulus.\n58 Et lapidábant Stéphanum, invocántem et dicéntem: Dómine Iesu, súscipe spíritum meum.\n59 Pósitis autem génibus, clamávit voce magna, dicens: Dómine, ne státuas illis hoc peccátum. Et cum hoc dixísset, obdormívit in Dómino.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-27",
    "reading": "Lectio 3\n1 Ioann. 2:1-5 \n\n1 Filíoli mei, hæc scribo vobis, ut non peccétis. Sed et si quis peccáverit, advocátum habémus apud Patrem, Iesum Christum iustum:\n2 Et ipse est propitiátio pro peccátis nostris: non pro nostris autem tantum, sed étiam pro totíus mundi.\n3 Et in hoc scimus quóniam cognóvimus eum, si mandáta eius observémus.\n4 Qui dicit se nosse eum, et mandáta eius non custódit, mendax est, et in hoc véritas non est.\n5 Qui autem servat verbum eius, vere in hoc cáritas Dei perfécta est.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-28",
    "reading": "Lectio 3\nIer 31:21-23 \n\n21 Státue tibi spéculam, pone tibi amaritúdines: dírige cor tuum in viam rectam, in qua ambulásti: revértere, virgo Israël, revértere ad civitátes tuas istas.\n22 Usquequo delíciis dissólveris, fília vaga? quia creávit Dóminus novum super terram: Fémina circúmdabit virum.\n23 Hæc dicit Dóminus exercítuum Deus Israël: Adhuc dicent verbum istud in terra Iuda, et in úrbibus eius, cum convértero captivitátem eórum: Benedícat tibi Dóminus, pulchritúdo iustítiæ, mons sanctus.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-29",
    "reading": "Lectio 3\nLéctio sancti Evangélii secúndum Lucam\nLuc 2:33-40 \n\nIn illo témpore: Erat Ioseph, et María mater Iesu, mirántes super his, quæ dicebántur de illo. Et réliqua.\n \nHomilía sancti Ambrósii Epíscopi\nLib. 2 in cap. 2 Lucæ, prope finem \n\nVides úberem in omnes grátiam, Dómini generatióne diffúsam, et prophetíam incrédulis negátam esse, non iustis. Ecce et Símeon prophétat, in ruínam et resurrectiónem plurimórum venísse Dóminum Iesum Christum, ut iustórum, iniquorúmque mérita discérnat; et pro nostrórum qualitáte factórum, iudex verus et iustus aut supplícia decérnat, aut prǽmia.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-30",
    "reading": "Lectio 3\nRom 2:9-13 \n\n9 Tribulátio et angústia in omnem ánimam hóminis operántis malum, Iudǽi primum, et Græci:\n10 Glória autem, et honor, et pax omni operánti bonum, Iudǽo primum, et Græco:\n11 Non enim est accéptio personárum apud Deum.\n12 Quicúmque enim sine lege peccavérunt, sine lege períbunt: et quicúmque in lege peccavérunt, per legem iudicabúntur.\n13 Non enim auditóres legis iusti sunt apud Deum, sed factóres legis iustificabúntur.\n℣. Tu autem, Dómine, miserére nobis.\n℟. Deo grátias."
  },
  {
    "date": "2024-12-31",
    "reading": "Lectio 3\nRom 3:27-31 \n\n27 Ubi est ergo gloriátio tua? Exclúsa est. Per quam legem? Factórum? Non: sed per legem fídei.\n28 Arbitrámur enim iustificári hóminem per fidem sine opéribus legis.\n29 An Iudæórum Deus tantum? nonne et géntium? Immo et géntium:\n30 Quóniam quidem unus est Deus, qui iustíficat circumcisiónem ex fide, et præpútium per fidem.\n31 Legem ergo destrúimus per fidem? Absit: sed legem statúimus.\n℣. Tu autem, Dómine, miserére nobis.\n℟. Deo grátias."
  }
]